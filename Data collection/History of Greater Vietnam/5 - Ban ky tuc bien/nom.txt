大越史記本紀續編卷之十六
黎皇朝紀
附莫登瀛八年福海六年福原二年莊宗裕皇帝諱寧又諱㫬在位十六年壽三十四歲帝遭屯避難頼舊臣尊立外結鄰封内任贒将故人皆樂用中興之基實兆於此矣帝乃昭宗之子聖宗之玄孫
母范氏諱玉瓊瑞原縣髙峙󰀋人
時莫登庸簒僣帝避居清華
太師興國公阮金使人訪求迎至哀牢國尊立之
癸巳元和元年莫大正四年〇.
明嘉靖十二年春正月帝即位于哀….
牢建元元和尊大将軍阮金為尙父太師興國公掌内外事以中人丁公爲少尉䧺國公
其餘一一封賞俾之同心匡輔又與哀牢主乍斗相結資其兵糧以圖進取
帝遣鄭惟憭如明奏稱莫登庸僣亂窃㨿國城阻絶道路以致久廢職貢
甲午二年莫大正五年〇
明嘉靖十三年明聞莫登庸簒奪僞置官属占㨿國城阻絶貢路擅作大誥僣稱上皇罪狀既昭乃命咸寧侯仇鸞爲總督軍務兵部尙
書毛伯温參賛軍敄徃討之
乙未三年莫大正六年〇
明嘉靖十四年莫開會試科
賜阮秉謙裴克篤阮承休等進士及第阮寅亮等七人進士出身阮重光等二十二人同進士出身
丙申四年莫大正七年〇
明嘉靖十五年帝遣鄭垣如明僃列莫氏簒弑及帝播遷于清華事由
莫使東軍都督府左都督謙郡公莫廷科重脩國子監
丁酉五年莫大正八年〇
明嘉靖十六年春正月莫視太學
夏四月大風折木𤼵屋海水漲溢人畜溺死
莫西安侯黎丕承起兵收掠三司遂𠬧兵入哀牢國效順
莫封其子敬典等爲王餘皆以次受封
戊戌六年莫大正九年〇
明嘉靖十七年春莫開會試科
賜甲海陳璲黄岑等進士及第潘鎬等八人進士出身黄詮等二十五人同進士出身〇
莫選黄丁
莫遣阮文泰如明賫表乞降并祈處分
己亥七年莫大正十年〇
明嘉靖十八年帝封大将軍鄭檢為翼
郡公永福槊山人鄭公䏻爲宣郡公頼世榮爲和郡公
協郡公祥郡公慈郡公鎮郡公西郡公陽郡公瑞郡公宜郡公等各賜兵印使領本部兵進討各處思復西京軍氣益銃
後進攻雷陽莫兵多敗引軍還〇
大旱〇
冬十月地震
庚子八年莫大正十一年明嘉靖十九年春正月十五日莫登瀛卒長子福海立以明年爲廣和元年
冬十一月莫登庸與其姪文明及其臣阮如桂杜世卿鄧文值黎烇阮總蘇文速阮經濟楊維一裴
致永等過鎮南䦕各持尺組繋頸詣明幕府徒跣匍伏稽首跪上降表盡籍國中土地軍民官職悉聽處分納安廣永安州澌浮金勒古森了葛安良羅浮諸峒願内屬歸隷欽州
仍請頒正朔賜印章謹護守以候更定又遣文明及阮文泰許三省等賫降表赴燕京
太師興國公阮金督兵攻乂安
豪傑多歸之
軍聲大振所至遠近降服
辛丑九年莫廣和元年〇
明嘉靖二十年莫開會試科
賜阮琦范
公森阮世禄等進士及第吳珖等四人進士出身范愿等二十三人同進士出身〇
是時西安侯黎丕承有不平之志常𤼵怒言日益驕横
太師阮金使人扼殺之
初丕承出身舍人事莫登庸
登庸嘉之許𬋩本道七縣兵民
至大正年間歸順朝廷
帝仍以舊職至此又恐望驕暴乃殺之八月二十二日莫登庸卒
十月二十日明毛伯温等奉奏至燕京謂莫登庸朿身疑塞願奉正朔去僣號歸所侵四峒之
地願内屬稱藩歲頒大統曆日補足逆年貢物委身恭順
如以莫登庸有罪投降未可輕授爵士伊孫莫福海見今待命倘家務宥或可别與都護總管等項各色如漢唐故事每年行廣西布政司頒給大統曆日令赴鎮南䦕祇領先年所缺貢儀查照補足以後年分照舉行
至若黎寧雖自稱爲黎氏子孫然即㨿諸司查勘踪跡委的漢明
鄭維憭一向潜住本國石林州峒寨附近廣西士官地方黎寧面貌不相識故或稱
黎寧或稱黎憲或稱光照或稱光和或又以爲氏作稱
而鄭垣口詞稱漆馬江峒雖有黎寧而來歷宗派不可得詳所列事情年貌又與鄭惟憭原報互翼俱難憑㨿爲聽令於漆馬江居住見在所有地方俱屬管朿或量與職事徑属雲南若非黎氏子孫置而勿論
其鄭惟憭即於廣東所属隨宜安𢮿量給田宅不致失所如此處分庶爲曲盡
明帝乃封莫登容爲安南都統使司都統使賜銀印仍與世襲其十三路地方
就照原舊地名
各置宣撫司設宣撫同知副使僉事各一員聽都統使管轄差遣
朝貢其貢儀御前東宮照舊
壬寅十年莫廣和二年〇
明嘉靖十一年帝以瑞郡公何壽祥爲御營提統御駕以圖進取
命太師興國公阮金統督諸營將士先𤼵進攻清華乂安等處
二鎮諸舊将及豪傑之士多歸之軍聲益銳
壽祥錦水古滝人二月初八日莫福海封其弟敬典等及諸子爲王
時官軍與莫將交戰相持數月間
三月二十二日莫福海赴鎮南䦕聽驗會勘并領大明大統曆一千本又領原封莫登庸安南都統使司都統使勑命一道銀印一顆
八月初三日莫遣阮典敬阮公儀梁僩等如明謝恩
阮照訓武恂謝定光如明歲貢
十二月十五日明封莫福海襲安南都統使司都統使
癸卯十一年莫廣和三年〇
>明嘉靖二十二年莫遣使如明歲貢
明帝令賫使如故但罷賜宴稍减供饋以示非
陪臣禮〇
帝進兵出自西都城
莫将忠厚侯缺名率子弟詣軍前拜見于西都城南門三軍踴躍大喜
是時太師興國公阮金猶在哀牢未從行
帝使宣郡公鄭公䏻捧詔書召之金乃整飭部伍刻日就道拜謁于義路江行在
帝大喜加金陞太宰使爲都将節制諸營將士分道並進定西南
民每戰克捷
宣郡公鄭公䏻𤼵兵反㨿廣平源頭設立營寨
帝命翼郡公鄭檢討
誅之
甲辰十二年莫廣和四年〇
>明嘉靖二十三年春莫開會試
賜武璥等三人進士出身阮有翼等十四人同進士出身
乙巳十三年莫廣和三年〇
>明嘉靖二十四年四月帝以少尉䧺國公丁公爲太尉使監守御營
帝親率諸將征山南地方至安謨駐營
五月二十日莫降將忠厚侯隂𢙇貳心邀請太宰阮金赴本營隂置毒于瓜中供進饌前
金信食之中毒及回心悶而薨
忠厚侯是夜遁去復歸
于莫
初忠厚侯出身閹䆠歷事莫登庸官至掌部聞
帝起兵恢復境土乃與莫人共謀以計詐降每欲誤帝
事不果乃隂置毒誤太宰金
金不意巾毒
帝詔贈金爲昭勳靖公謚忠憲遣人扶歸宋山沛庄厚塟之
封其長子汪爲朗郡公次子黄爲夏溪侯使領兵討賊
八月帝封翼郡公鄭檢爲都将節制各處水步諸營兼總内外平章軍國重事太師諒國公
凣閫外兵權國家事務謀畧籌畫遠近封拜皆得
便宜栽决然後奏聞
諒國公益督忠貞凣二機務决斷分明眾目悉󰁮
丙午十四年莫廣和六年〇
>明嘉靖二十五年帝立行殿于萬頼凡有攻討必委太師諒國公統領所向克捷由是驩演烏廣諸州豪傑𧡟投營門咸樂爲用愛州疆土稍平五月初八日莫福海卒
長子福原立以明年爲永定元年
丁未十五年莫永定元年〇
明嘉靖二十六年春莫開會試科
賜楊
福滋范瑜阮濟等進士及第阮敬止等八人進士出身武灝等十九人同進士出身
報天塔崩〇
莫将泗陽侯范子儀謀立莫宗子弘王正中爲主不克遂作乱脅遷正中于御天華陽
莫使謙王敬典與西郡公阮敬等𤼵兵捕之爲子儀所敗
後子儀累戰不克乃挾正中出㨿安廣地方
海陽之民頻罹兵火多至流亡
子儀又竄入明地縱兵擄掠廣東廣西
明人不䏻制
子儀安陽人
戊申十六年莫改永定爲景曆元年明嘉靖二十七年春正月二十九日帝崩
太子暄立以明年爲順平元年
上大行皇帝尊號曰裕皇帝廟號荘宗
莫封范瓊爲榮郡公及其子瑤爲富州侯
瓊青池盛烈人〇
莫遣黎光賁如明歲貢
中宗武皇帝諱暄莊宗長子在位八年壽二十二歲附莫福原八年帝委任忠謀勦誅僣簒可謂有帝王之畧然享齡不久先王境土未盡克復惜哉己酉順平元年莫景曆二年>>明嘉靖二十八年莫以東道将缺名爲經國公北道将莫廷科爲嘉國公西道将阮敬爲
太尉西國公阮凱康爲太尉端國公並賜姓莫
南道将黎伯驪爲太宰奉國公及上下臣属皆受封以圖保守境土〇
莫福原棄昇龍城正殿移居外境内騷動
三月以范篤爲金吾衛掌事封廣郡公
篤永福土山人庚戌二年莫景曆三年〇
明嘉靖二十九年莫開會試科
賜陳文寶陳聞阮明揚等進士及第黎欽等四人進士出身阮承休等十八人同進士出身
時莫福原聽范瓊范瑤父子讒言
南道将太宰
奉國公黎伯驪及其子普郡公黎克慎文臣吏部尙書御史󰉟都御史東閣大學士八侍經筵舒郡公阮倩及其子阮倦阮俛等各率本部兵百餘夜遁入清華隘䦕請降
許之
因詣闕拜謁
帝大喜賞賜慰勞
自是豪傑之士雲集響應莫不歡心
辛亥三年莫景曆四年明嘉靖三十年莫使敬典等督兵討莫正中及范子儀于安廣逐之獲子儀送赴京斬之傅首于明
明人不受遂還之
正中奔入明國境死
于明
本紀云初范子儀常欲立弘王正中爲莫嗣而莫諸宗王大臣謀立福原正中不得立乃與子儀作乱入寇于明明人多被其害至此明青于莫曰藩臣無禮容縱刼人侵掠大國可興兵致討以免邊釁時明欲起兵來莫氏大恐密使小卒拎獲之斬首使人送于明至其地常爲瘟災人畜病瘴因此明人還之太師諒國公鄭檢使莫降将黎伯驪與武文密等進迫京師
莫福原奔金城留莫敬典爲都總師将兵拒守
壬子四年莫景曆五年>>明嘉靖三十一年太師鄭檢領兵畧定西南
莫西道将太尉端郡公阮凱康率兵歸順至安場
帝慰勞賞賜仍其職爵
癸丑五年莫景曆六年>>明嘉靖三十二年帝移立行在于安場〇
莫開會試科
賜阮亮采黄珣陳永綏等進士及第阮義立等五人進士出身阮公族等十二人同進士出身
甲寅六年莫改景曆爲光寶元年明嘉靖三十三年太師諒國公鄭檢移行營于汴上軍氣增銳四方賢士多來歸附〇
設制科取士賜丁拨箤等五人第一甲制科出身朱光著等八人第二甲同制科出身
十月初一日以金吾衛掌衛事廣郡公范篤爲太保
乙卯七年莫光寶二年>>明嘉靖三十四年八月莫使謙王莫敬典将兵入寇清華以壽郡公缺名節制南道兵領舟百餘隻爲先鋒進至神符海口駐營
次日敬典率軍會于大頼江使壽郡公督率本部兵前進駐營金山
太師諒國公鄭檢大會諸将謀曰賊特眾輕我我以伏計待之可成擒矣
乃使人先戒沿江两岸民人不得驚動各相接堵如故
又使
中官太尉䧺國公丁公督諸行将黎伯驪阮凱康阮倩黎克慎等及本部兵象先伏于江之南上自安定山下至軍安山
太師鄭檢親督大兵伏于江北上自白石山下至金山復選象五十隻伏于金山之下
又使廣郡公范篤領水軍及督諸降将阮倦等戰船十餘隻㨿上流自有執江至金盃江徃來爲掎角之勢
次日巳時賊兵船過金山至翁龔市戰船中聞笙管𰙔弦之聲如入無人之地
日向午聽軍安山炮聲一起沿江
两岸各起連炮七響
太師鄭檢縱兵大擊下流象已渡河
范篤阮倦等船兵亦順流而下两岸兵象奮力爭先
賊兵遂倒戈抛甲棄船下水各自迯生
壽郡公自料不䏻脱自投于水
潮郡公武師鑠獲之俘虜莫兵甚眾
繋壽郡公于象皆献之營門及生擒賊将大小數十員
賊兵死者塞河河水皆赤
收獲噐械不可勝數賊兵數萬餘眾死亡畧盡
敬典驚惧破膽自收殘卒回京邑
太師進捷表以聞悉令斬賊将壽郡公等數十
人于同禄山
丙辰八年莫光寶三年>>明嘉靖三十五年春正月二十四日帝崩無嗣
太師諒國公鄭檢及諸大臣等𬢱曰國不可一日無君
乃詔使人訪求黎氏子孫立之尋得藍國公黎除之玄孫黎維邦於東山布衛鄕迎立之
大赦
以明年爲天祐元年
上大行皇帝尊號曰武皇帝廟號中宗〇
以太保廣郡公范篤爲兵部尙書掌部事
莫開會試科
賜范鎮杜汪阮堯佐等進士及第
范曰荗等四人進士出身阮仁安等七人同進士出身
英宗峻皇帝諱維邦在位十六年壽四十二歲附莫福原五年荗洽十一年帝以帝室之胄頼勳臣尊立圖復中興真天命有歸矣然事功未半疑惑漸生偏信讒言播遷于外悲矣初太祖第二兄除贈藍國公今尊封弘裕王除生康贈葵國公今尊封顯功王康生壽今尊封光業王壽生維紹今尊封莊簡王維紹生維絖今尊封孝宗仁皇帝維絖取東山縣布衛鄕生帝
時中宗崩無嗣太師諒國公鄭檢及大臣立之
丁巳天祐元年莫光寶四年>>明嘉靖三十六年莫以謙王敬典兼宗人府宗人令
七月莫使敬典率兵侵清華
至神符江宋山峩山地方燒破浮橋
太師諒國公鄭檢使清郡公守峩山瑞郡公何壽祥守宋山各率精兵拒之
莫兵不䏻進
太師親督兵象潜進安謨山脚直至海口遇賊縱兵擊之再襲攻其後砲聲連響上下夾攻
太師使弘化人武陵侯突船衝擊遇莫敬典船奮身跳過揮劎斬把𢂎人分爲两段墜
于江中
敬典措手不及投身下水迯生莫兵大敗棄船奔潰走入山林
敬典僅以身免入山谷中隐居三日饑甚夜見蕉樹留過谷口自抱其樹浮尋歸路
數日到安謨江遇茶須社漁人濟之乃得脱
及歸保其人爲扶義侯
閏七月以太保廣郡公范篤爲太傅
八月太師使范篤徃救乂安
時莫聞太師乘勝乃遁還京
是歲莫降将黎伯驪阮倩卒
倩子阮倦阮俛等
反迯歸莫莫賜倦文派侯俛扶興侯以宗室女嫁之
九月太師鄭檢大率水步諸軍五萬擊山南中路至鳳趐江用浮橋渡江大破莫兵俘獲其将󰆑國公於船上
餘卒潰散
太師鄭檢置󰆑國于象上使從軍献計
後󰆑國謀反事泄乃殺之
官軍畧定山南下伴膠水縣
太師鄭檢自督步兵使范篤等督水軍以武陵侯爲前水隊
縱兵大戰莫使阮倦拒之于膠水江
倦與武陵侯大戰
武陵先
挺身躍過倦船頭
倦提劎斬之武陵没入水中去
倦乃自急躍過武陵侯船斬獲其把𢂎人頭大呼武陵頭在此汝等如何敵得我諸軍聞之不及回顧遂頭于水大眾隨潰棄船上岸
莫兵乘勝各縣人民俱應之
太師急議回兵
莫使将将兵截其歸路軍士多受其害戰将死者數十員船艘噐械盡棄
士卒脱者相半
十月太師回兵清華令諸将撫養士卒修練噐械令選補丁壮編入隊伍以成兵數更圖後󰁮
大滛雨連月不止
清華乂安田禾多浸水歲榖不登
於是詔改明年爲正治元年
戊午正治元年莫光寶五年>>明嘉靖三十七年太師親督大軍再出山南中路攻其不意擒獲莫将英銳侯俘送安塲行在
命斬之
是歲立鄕試塲于安定縣多禄社
八月十四日戊午太傅廣郡公范篤卒年四十六
賜特進開府太尉靖國公謚忠毅
九月太師鄭檢親督大兵再出山南上路畧地而
還留降将阮凱康鎮守以招集人民
後莫氏用計使土人詐降誘之凱康復叛歸莫
莫氏車裂之十月太師鄭檢入朝表奏詔勳靖公次子端郡公阮黄使将兵鎮守順化處以防東寇與廣南鎮郡公缺名相爲救援
凡地方事無大小及諸税額一切委之歲其收納
己未二年莫光寶六年明嘉靖三十八年春莫開會試科
賜鄧時措進士及第阮達善等四人進士出身阮忱等十四人同進士出身
時莫兵數敗福原惶惧棄昇龍城移居于南門外三月太師鄭檢使户部度支文全子黎仲原勘度清華乂安公私田土以定税額
八月清華乂安洪水漲溢堤路破潰流數百家
西都城中爲之𨺻没府庫多淹于水
人民饑饉
九月太師保族将豊郡公鄭珖提統御兵扶郡公黎種爲總鎮清華道鎮守兵民朝郡公武師鑠安郡公頼世卿等同領精兵鎮守海門以防遏賊寇
太師督大軍六萬餘號十二萬親徃北
.
征以圖恢復由天䦕出山西上路
兵之引過秋毫無犯民皆草靡降服案堵如故爭持酒糧米給軍
至宣光興化西道將定郡公將兵來會復大議進兵渡河畧定太原諒山京北等處土将嘉郡公亦歸順朝廷咸願給兵討賊
又使定郡公鎮守安西大同以壮藩疆并開治道途自天䦕連于興化宣光通于京北運載糧道供給軍資
十月太師鄭檢大率兵象攻畧京北各處駐營于
順安府與莫兵相持後又移屯僊遊山
十一月太師鄭檢分兵攻快州洪州等府
超類文江等縣兵之所至賊皆奔散
十二月太師鄭檢又分兵攻破快州洪州南策等府
莫兵望風奔北
庚申三年莫光寶七年明嘉靖三十九年正月太師鄭檢差諸将領兵攻破洪州快州先興等府所至克捷〇
是歲大熟
令京北各縣歸順土人收和稻以供軍食
二月莫福原使其将提兵守昇龍城外列屯沿
江以西一󰅾上自白鶴下至南昌營寨相連舟筏相接
日則旗皷相望夜則塞火爲號與官軍相拒守
太師鄭檢議分兵與諸將東擊東潮𰎟山至靈安陽等縣皆克之
莫乃移居于清潭縣
三月太師鄭檢使榮郡公黄廷愛等領兵鎮守諒山渭郡公黎克慎鎮守太原嘉郡公鎮守宣光連兵各相救援日夜攻擊富平文蘭等府縣
又使定郡公鎮守興化撫集安西十州居民資給兵糧
自天䦕至京北連路不絶
四月太師鄭檢駐兵于覧山南
時官軍與莫将相持連年不解
太師鄭檢又分兵攻破清沔嘉福洪州快州等地方
於是海陽各縣爲之振動
辛酉四年莫光寶八年>明嘉靖四十年三月莫使其将領兵徃京北與太師鄭檢相拒潜遣莫敬典領兵冦掠清華至各海門
時守将潮郡公武師鑠安郡公頼世卿等棄營退還
扶郡公黎種奔會引兵入安塲䦕萬頼󰀋太師家属及諸将家小入翠亸󰀋以避之
於是賊世憑陵民多流散
九月莫兵侵入安塲䦕到萬頼󰀋将𨺻官庫
武師鑠頼世卿等併力奮擊出伏兵連勝數陣斬馘百餘級
莫兵大潰走散
官軍乘勝逐北
莫敬典遂回兵京邑
太師鄭檢乃回軍清華拜見帝于安塲行在献捷󰍶駐兵高密西都城之南
大賞戰功〇
扶郡公黎種卒
十二月莫福原卒
子荗洽立改元淳福
壬戌五年莫淳福元年>>明嘉靖四十一年正月莫荗洽年幼嗣位應王莫敦讓入内輔政抱荗洽視朝尊其祖叔
謙王敬典爲謙大王華郡公缺名掌朝東衛駙馬都尉岸郡公莫玉󱗲掌扶西衛石郡公阮倦掌扶南衛駙馬宗正太保寧國公缺名掌安北衛
其餘一一受俾協力輔佐
莫開會試科
賜𫈣維玦張魯吳謙等進士及第武文善等五人進士出身阮永綿等十人同進士出身
二月帝命禄郡公将兵畧定十州
使人溪侯與之俱徃撫集人民
八月帝立鄕試塲于西都城之南門
九月太師親督大兵畧定山南路使世子與俱兵至清池上福地方使立大營于山明令收稻糧貯之以爲長久之計
是月䧺國公丁公卒
厚䘮之
公廣平人
十月莫荗洽疑太保文國公范瑤陰有異圖
殺之十一月太師回兵清華使義郡公鄧訓守營
訓反歸于莫
鄧訓彰德良舍人甲子七年莫淳福三年明嘉靖四十三年時莫敬典長子端䧺王敬止
陰與敬典妾私通
事覺降爲庶人以次子敬敷爲唐安王委以兵權
及敬典卒莫又以敬止爲䧺禮公而不委之以兵〇
時哀牢國乍斗使其臣來貢方物及䧺象四隻
帝使太師以養女歸之以結鄰國之好
九月太師督大兵畧定山南中路攻破長安府各縣及至朱雀門駐兵
義郡公鄧訓復率部兵詣營門請罪
太師鄭檢放之仍其舊爵復遣出𢙇安山明與圖進取
十月太師鄭檢命舍人司華陽傕督長安天䦕等府降民平築堤路開闊道途起自庯葛直至平凉通𢙇安山明以轉運粮食
使往來不絶
於是山南自大江之西各縣土地人民悉爲所有軍聲大振所至克捷
十二月太師回兵清華
乙丑八年莫淳福四年明嘉靖四十年設制科取士賜黎謙等四人第一甲制科出身黎義澤等六人第二甲同制科出身
莫開會試科
賜范光進進士及第范宏才等三人進士出身頼敏等十二人同進士出身
四月太師督兵出討山南中路
世子鄭檜鄭松皆從行
兵至長安攻破嘉遠安謨安康等縣
九月太師圖分兵使武師鑠頼世卿等鎮守各海門以僃不󰔄又使外甥文原侯固守營寨與師鑠等鎮守居民
自親督大兵公畧山南各縣地方
兵之所至無不克捷
莫荗洽見官兵攻襲大急問以退兵之計
莫敬典曰今彼兵精銳難
與爭鋒恐有不敵
鄭檢親督大兵至此攻畧山南未賜必渡江也
其清華乃彼本根之地
今以虚弱縱有留兵分守其地
不過一二将而已
臣乞差數大将領兵與之交鋒以牽其势後分數萬兵與臣日夜直進至地方出奇兵以擒其将此必勝之要道
乃舍堅攻瑕出其不意攻其不僃之計
此臣之願也
荗洽從之
十一月敬典進兵攻清華𧻗海渡入靈塲海門攻破淳祐弘化等縣侵掠居民
師鑠等使人告急于太師
太師乃差
禄郡公領兵回救清華
及至行營與師鑠世卿等共謀合兵進擊與莫兵戰于油塲
莫兵設伏于險要出奇兵挑戰𠍵北
師鑠等引兵象追之深入重地
敬典乃縱伏兵四面俱起夾攻圍之數重
師鑠世卿等自料寡不敵󰕛乃突出重圍奮擊脱入山林
禄郡公獨戰被莫兵刺於象背死之
官兵死者千數莫将欲圖進取及聞太師回兵至石城敬典乃率兵回
十二日追封禄郡公爲嚴國公以其全節於王事也
丙寅九年莫淳福五年>>明嘉靖四十五年正月明帝崩
太子暨即位是爲文宗改號隆󰆑
莫改元曰崇康元年移居菩提舘
二十五日莫遣史部尙書兼東閣大學士薊溪伯甲海東閣校書范維玦等徃諒山界首迎接使臣黎光賁回國
光賁於嘉靖二十七年奉使爲明人所留十八年至是回
九月太師鄭檢畧攻山南
兵出中路至嘉遠奉化而還
丁卯十年莫崇康二年明隆󰆑元年時太師寝疾乘轎出征畧定西南軍多勝捷士益精銳
莫兵戰數不勝乃收兵不出
以史部尙書兼御史臺都御史張國華爲少傅文溪侯
戊辰十一年莫崇康三年明隆󰆑二年春莫開會試科
賜武有政進士及第杜安等四人進士出身甲澧等十二人同進士出身
是歲廣南清刑憲察使黄震憲察副使阮瑕等
上表謝恩言奉聖論奬以效忠安邊
今竊慮臣等忝以書生仗其威德僅䏻集事奉施恩例恐承當弗稱敢述蕪詞以聞
三月廣南土鎮郡公卒
太師鄭檢以乂安人元郡公阮伯䮐爲總兵代守其地
夏四月太師强疾出征攻破安謨安康奉化嘉遠等縣令收稻而還
己巳十二年莫崇康四年明隆慶三年二月帝加封太師諒國公鄭檢爲上相太國公尊爲尙父
夏四月帝弟黎維翰陰有異志潜入宫中盗藏寶璽及獲舍之
後又犯法殺人命下議罪
帝言于上相曰鞠子幸頼尙父暨文武官僚共尊爲君長欲其友愛自親而家而國而天下共享安全
奈維翰生同一体父母俱故教訓不從每藏垢納污𡸈期性禀顧愚再犯法無故殺人合監
至七月二十五日少傅文溪侯張國華等奉聖旨禀上相意按律議罪刺面六字廢爲庶人付刑部奉行
秋九月順化鎮守端郡公阮黄入朝𢪒見于行在
又詣上相府拜賀訴以兄弟之情甚相友愛
時有中奇副将筆川侯見上相有疾隂𢙇奸謀
事覺遁去追及之
上相欲免其罪黄力諍乃殺之
初昭勳靖公阮金知上相才識過人愛重如子以次女玉寶妻之
玉寶乃黄之姊也
及金卒帝委上相鄭檢總裁國家事務故令黄鎮守順化徵納租税以供國用
至是入朝玉寶生子鄭松才德超群英䧺盖世䏻續父志賛成帝業黎朝中
興之功基於此
冬十月甲子夜地震山崩草木枯死
上相自知病篤乃上表乞釋兵權辝意懇切
帝曰朕姑從所請特命上相長子俊德侯鄭檜督領水步諸營次子福良侯鄭松暨諸将佐等成属討賊
以安天下副朕所望
十一月有流星長五丈墮地聲如巨雷
莫以北軍都督府左都督署府事林郡公爲兵部尙書掌部事
庚午十三年莫崇康五年明隆󰆑四年正月上相上表奏帝令阮黄行下順化廣南等處統率兵象船艘再鎮撫方民以壮藩維
上相戒之曰國家以此重任付卿當始終一節罄碣初心匡輔皇家
黄感謝奉命赴鎮
召廣南總兵元郡公阮伯䮐還
二月十八日上相太國公鄭檢病督
是日薨
追尊爲明康太王諡志勳
詔長子俊德侯鄭檜代領其權統兵討賊
時檜自縱酒色志益驕佚不
恤士卒
由是将校離心輔佐日寡人心思異各相生變終成禍胎
四月二日端武侯黎及第文鋒侯鄭永紹衛陽侯鄭栢及良郡公普郡公與萊郡公潘公績等夜率子弟兵眾就福良侯鄭松謀定計策逼令舉事
松不得已與及第永紹等收兵象夜奔安塲行在
明日至金城營要義郡公鄭訓同去詣闕入拜謁
松等泣曰臣兄檜耽嗜酒色多失众心早晚必乱
又日夜相謀奪臣兵象權印
故臣
等夜遁投闕哀告望聖上怜納之
帝曰尙父在日不至此
事奈何福良侯與及第永紹栢等密奏帝移行在入萬頼䦕内分兵㨿守壘門以防外兵
次日鄭檜親督福郡公頼世美安郡公頼世卿林郡公阮師尹石郡公王珍渭郡公黎克慎陽郡公阮有僚䧺茶侯范文快宏郡公缺名等兵卒萬餘追至䦕門外駐營按兵數日
䦕内諸将亦拒閉不出使人投書往來彼此言多不遜者
七日帝命使出招諭䦕外諸将使之󰕖和
頼世卿等曰不圖今日使我等出於人下矣
乃不肯和自稱兵犯闕先排戰陣
頼世美揮戈指之曰何日擒獲䦕内人其事始和
帝知意不解乃命諸将督兵柜之
日夜不息
檜見累戰不克心中躊躇自回兵汴營會所属将佐曰䦕内有軍境外有賊我居其中倘有事變急難难與相拒
乃下令分兵据守衝要各處
武師鑠守灵塲會潮海門頼世卿守支隆神符海門阮師尹守瑜州王甲海門以防莫兵入寇
頼世羙黎克慎
阮有僚范文快等整飭兵象船艘噐械日夜列屯江岸以防䦕内諸将突擊
又使元郡公阮伯䮐鎮守乂安以撫其民
八月布政州人立郡公缺名見太王薨及俊德侯鄭檜兄弟不和清華起乱乃率子弟投降于莫
莫賜爵先郡公使領兵向道先行
十六日莫使敬典督莫氏諸親王及将佐兵十萬餘眾戰船七百艘侵掠清華
至境乃分兵使敦讓同北道将太保嘉郡公莫廷科副将荗郡公缺名領兵守
神符海門
進入後分使本道将弘郡公缺名等爲先鋒第一隊南道将石郡公阮倦爲第二隊西道将岸郡公莫玉󱗲爲第三隊東道将華郡公奇郡公並缺名等爲第四隊
敬典自督中營大軍爲第五隊
莫諸宗王統督朝東衛及諸内衛兵爲第六隊刻日並進入靈塲之隆會潮各海門會同于筆剛
至河中駐營于河間两岸煙火連󰱥十里
鄭檜度不䏻支勢日益孤乃率頼世羙阮師尹張國華及家小𨒖降于莫
敬典納之賜檜
爵忠良侯以頼世羙爲󰆑郡公阮師尹爲莅郡公王珍爲山郡公使各領本部兵前進
唯武師鑠欲棄本營入安塲䦕從帝然士卒願降于莫不肯相從
師鑠不得已與眾歸莫
莫賜爵水郡公
頼世卿棄營引兵遁入永寧越錦水入安塲䦕
時黄廷愛駐營金盃江将本部兵移據多稔󰀋率黎克慎阮有僚與䧺茶侯俱引兵入安塲䦕來會
宏郡公自将本部歸乂安與阮伯䮐分守其地
二十日帝勑封鄭松爲長郡公節制
水步諸營統兵討賊
是日節制鄭松會諸将設宴慰勞軍士
武将榮郡公黄廷愛普郡公鄭模良郡公缺名端武侯黎及第衛陽侯鄭栢文鋒侯鄭永紹義郡公鄧訓萊郡公潘公績渭郡公黎克慎陽郡公阮有僚䧺茶侯范文快西興侯何壽禄及将校三十員文臣吏部尙書慈郡公阮珽等十二員皆指天爲誓同謀協濟日夜計議分兵㨿守各處壘門鑿壕樹柵設伏守險以防莫兵
二十五日莫大舉兵各道並進馬江自甕䦕以
下籃江自俸律以下煙火障天旌旗蔽日清華人民携老扶幼奔走遁途不知所依號泣盈天其財畜婦女尽陷于莫
時莫自特将多卒銳欲併吞愛驩之地攻于安塲壘外日夜不息官兵勢弱常髙壘深溝守險以待
六月端武侯黎及第等用計使諸軍士夜架外層壘延袤十餘里多用屋壁󰱃蔽以泥土塗外上放竹尖一夜而假城成
明日莫敬典望見之以爲真城大驚不敢近自與諸将議曰不
期今日黎軍若此猶有紀律法令嚴明培築一夜城壘截然不效死之士猶多故用功力之築如此使我心不寧必功不䏻成未易平之
若不速戰勦除必爲後患
乃親督将士日夜急攻期以克捷由
是江左自椰州蚕州江右自雷陽農貢原頭俱爲戰塲幾𨺻于賊
時清華各縣人民散亡田無耕種多荒餓焉
九月差河溪侯将兵出守錦水哀壘因反降于莫
帝以西興侯何壽禄代守其地
十月莫将率兵與官兵交戰相拒于保樂隆崇江諸将多出奇兵
日則固守夜則刼營以撓其眾
自是莫兵洶七驚恐守禦者多被斬刺
每獲賊馘用銀賜賞士卒多挺身自願奮力夜攻
莫兵
莫兵雖眾多有迯亡莫敬典見累戰不克乃退守河中營令禁鹹盐不得販賣搬上原頭與官兵相通
後有盗擔盐入壘者擒獲斬以徇眾
是月武師鑠密使人潜入壘内納降書乞負罪歸朝
帝得師鑠信書乃會諸将𬢱大進兵以復
境土分爲三道大進
差安郡公頼世卿端武侯黎及第文鋒侯鄭永紹普郡公鄭模等領兵出左路守安定逾永福攻畧宋山
加長郡公鄭松爲左相節制各處水步諸營将士
帝自爲都将總督大兵出中路取瑞原安定直至東山駐營
榮郡公黄廷愛義郡公鄧訓萊郡公潘公績衛陽侯鄭栢等領兵出石路取雷陽農貢攻畧廣昌地方
帝至東山駐營
武師鑠先率本部五百人夜三更棄營
明日到東山御
營拜見請罪
帝慰勞之復仍其爵撫其将士三軍大喜
師鑠復至左相營拜謁泣訴舊情舉眾尽懽
自此軍聲大振
莫兵每戰輙敗不敢復進退守筆剛江營
二十日帝使人造浮橋于安列江下流過金盃
帝與左将統大兵渡江至金紫徑逾淳祐以進擊莫諸營
命武師鑠招集本縣舊兵得千人餘爲先鋒與莫兵挑戰于雷津江渡
頼世卿黎及第等攻宋山峩山取其地所至莫兵奔潰人民得復其業
十二月莫敬典見累
戰不勝乃議曰進兵攻勦勍敵已經九月不能成功
且冬寒江涸更兼春水方生嵐瘴将起兵不足食人思舊土誰與我同心戮力
况我兵寝已懈怠不如且暫回兵以圖後舉而取全勝也
苟欲堅守其地恐無益於事機爲敵人之取笑耳
乃令撒寨而回
是時鄭檜與其母太王夫人及家小同頼世羙張國華等業以投降于莫不敢歸乃率其子弟男女千餘人浮海隨敬典赴京投拜于莫
石郡
公率眾詣闕頓首請罪
阮師尹自率子弟回㨿玉山特其山高水深不肯歸順
帝乃令黎及第與諸将統精兵從間路至玉山襲之
師尹已先知之下船夜遁投降于莫
是歲河中府大熟家有餘粟
辛未十四年莫崇康六年明隆慶五年春二月帝論功行封加左相長郡公鄭松爲太尉長國公端武侯黎及第能湧决多計策陞爲太傅衛陽侯鄭栢文鋒侯鄭永紹良郡公缺名普郡公鄭模安郡公頼世
卿義郡公鄧訓等俱爲少傅列坐其次
又拜左相弟鄭杜爲少保福演侯鄭桐爲永壽侯鄭檸爲廣延侯使俱領兵討賊以圖恢復
莫開會試科
賜阮勉阮珙進士及第阮璜等二人進士出身華有謨等十二人同進士出身
令清華各縣社經兵漂散者許回本貫復業安居
七月莫遣敬典督兵冦掠乂安各縣
是時乂安之民久畏賊威勢又遠隔官軍不能救助多降于莫
由是大河以南俱爲賊有
土将元郡公
阮伯䮐聞賊至驚駭望風而遁
容郡公與賊将阮倦相拒力不能支乃棄船走入化州爲賊所獲
大河以北又爲賊所有
自是賊勢復振所至民皆遠遁
是年順化康禄縣人羙郡公率所步兵欲圖端郡公阮黄併其眾降于莫
黄知之率民攻殺之
順化稍安
後廣南土將互相殺掠吞併黄悉攻勦平之
委偏将勇郡公留守以收其眾
九月帝與左將鄭松議分兵與普郡公鄭模萊郡
公潘公績徃救乂安
莫兵退回乂安復定
十月帝命太傅端武侯黎及第領兵畧定天䦕悉平之
時哀牢國主乍斗献䧺象四隻及寶物求婚
帝欲鄰國和好乃以帝妃前女封玉華公主嫁之
是年清華之地一榖不收民大饑多流亡〇
時瑞源縣太來󰀋人黎景純自稱癡人侯
壬申洪福元年莫崇康七年明隆慶六年春正月帝祀天地于南郊行禮
帝捧香爐禱天󰍶忽香爐倒于地上
知其爲不祥乃詔改元爲洪福元年
三月黎及第隂𢙇異至謀殺左相以奪其權常誘左相承船浮于江中以圖之
左相覺謀乃不果
自是两家相怨外𠍵協力以擊賊内各𢙇疑以防奸刺
秋七月莫使敬典督兵侵清華乂安等處
帝及諸将議令各縣沿河軍人預徒財畜入山林避居以防賊兵
八月莫兵果至擄掠方民沿河各縣人民流散
其地空虚
時布政亡命将先郡公
向道引海陽将立郡公統水兵船六十餘艘通海道入冦順化廣南等處
土人多降
自是賊勢復大
鎮守阮黄設計誘致立斬之于江中
賊眾大潰浮海而還忽遇大風波尽死于海外
先郡公迯歸布政州再歸于莫
順廣復平
黄撫治數十餘年爲政寬和每事常施恩惠用法公平戒飭本部禁戢凶黠两鎮之民感仁𢙇德移風易俗市無預價民不爲盗外户不閉外國商舶皆來販賣交易得中軍令嚴肅人人效力
於是莫
人不敢來窺境内得安居樂業矣
太傅渭郡公黎克慎反越壘歸降于莫
左相鄭松收獲其子恂快忱等皆殺之
九月帝命安郡公頼世卿普郡公鄭模萊郡公潘公績等領兵救乂安
及至莫兵遂退
乂安復平〇
是年乂安各縣田野荒蕪一榖不收民大饑餓更被瘟㾮死者過半人多流亡或散之南方或漂居東北境内蕭然
冬十一月帝命萊郡公潘公績經畧順化慰勞
将士
及至境内多致意于阮黄
黄亦以兵來會爲之設宴尽訴舊日之情甚歡
及歸黄親送之
二十一日黎及第常有異志欲謀害左相鄭松
左相陽爲不知多以金遣之
及第來謝因使刀手伏于幕下擒殺之
使人聲言曰及第謀反帝命我殺之
汝等将士毋得驚怖竄叛者矣誅
於是部卒震懾無敢動者
時耿潝廷彦言于帝曰左相兵權勢大
陛下難與並立
帝聞之惶感乃夜幸于外将皇子四人與俱至乂安城駐蹕
左
相與諸将議曰今帝咱小人讒言一旦輕将神噐播迁于外
天下不可一日無君我等及士卒誰與立功名乎不如先求皇子而立之以安人心然後發兵迎帝未晚
時皇第五子潭在瑞原縣廣施社乃使人迎之尊立爲帝
是爲世宗
大越史記本紀全書續編卷之十六終
大越史記本紀續編卷之十七
黎皇朝紀
附莫茂洽二十年
世宗毅皇帝[諱維潭英宗第五子在二十七年壽三十三歳位帝以幼冲之年信任勳臣故能削平僣叛復舊物身致太平中興之功󰰽大於此焉]光帝以正治十年十一月日誕生育于瑞原縣廣施社
時英宗幸外帝以幼穉獨不預從左相鄭松迎而立之
以生日爲陽元聖節
癸酉嘉泰元年[莫崇康八年明萬曆元年]
春正月朔左相鄭松暨文武臣僚等共尊皇子即皇帝位改元大赦
頒大誥諭其畧曰盖聞上天弘育物之功必方春而布德澤王者謹即位之始必施命以誥臣民
上下同符會通不爽我國家乘時啓運立國以仁
一祖肇之於前列聖󰱥之於後相傳正統百有餘年
󰟸遭漢厄𦤶紊周綱
幸頼人心有歸天命有在
聖父皇上以帝室之胄紹祖宗之基䂓恢大業十八年餘
二月二十六日被細人耿潝廷彦黨輩讒間遂使承轝播迁于外天下臣民無所依戴
予皇父第五子以幼冲之資嗣艱大
之業惟恐弗堪
然上承慈命下徇轝情有弗克于辭者迺於今年正月初一日即位建元爲嘉泰元年寔頼大臣左相太尉長國公鄭松暨文武臣僚同心脩輔共安社稷
将頒詔命六事用告迩遐多方一曰民經兵無恒産者並饒役二曰貧民漂居許回本貫饒差賦役三曰凡徔盗刼迯囚迯罪仍就該司出首饒赦四曰内外各衙門有見監囚人情輕者放赦五曰文武官有功者許陞爵一次六曰官員子孫屈滯者許具本
隨財録用
凣内外各衙門欽遵奉行
時洪福皇帝播迁于乂安皇子栢榴梗松皆徔之
左相鄭松遣阮有僚等進兵至城
帝避于蔗田
有僚等跪拜于田曰請陛下速還宫以慰天下臣民之望臣等無異志
乃以䧺象四隻迎帝以歸使榜郡公宋德位等扈徔日夜偕行
二十二日還至雷陽
是日帝崩
時左相鄭松使宋德位隂逼陽言自縊
上尊號曰英宗峻皇帝
本紀曰英宗起身出自寒微以黎民之玄孫
爲帝室之胄頼左相鄭松及諸臣僚尊立之君臨天下圖济厥艱
後信任群小自咱間言輕将神噐播迁于外害及其身甚矣小人之言自誤人國家也
如此可不戒㢤帝既即位封左相太尉長國公鄭松爲都将節制各處水步諸營兼總内外平章軍國重事
國家事務皆自裁决然後奏聞
以太傅仁國公武公紀爲右相榮郡公黄廷爱潮郡公武師鑠陽郡公阮有僚等俱爲太傅
鄭杜爲太保岸郡
公䧺茶侯范文快爲䧺郡公西興侯何壽禄爲麟郡公
又遣使賫勑徃順化以端郡公阮黄爲太傅令貯粟以實邉
其差餘錢歳納銀子四百斤帛五百匹
七月莫兵侵安塲營
官軍收兵入壘以示弱
後日賊復培壘将渡段澤
節制鄭松出舟師分擊大破之賊遂遁還
十月命右相太傅仁國公武公紀領本部兵回鎮大同以安方民
時莫敬典扶莫氏茂洽㱕昇龍城令軍營于城之南門外居焉
甲戌二年[莫崇康九年明萬曆二年]
春莫開會試科
賜武文奎進士及第莫廷󰕑等十人進士出身武維翰等十三人同進士出身
六月莫使南道将阮倦領兵侵掠乂安
大河以北皆𨺻于莫
宏郡公𭁈戦數不勝見士卒多迯亡者乃用鉄爲環鎖其軍士之足于船
後賊兵追至亦皆不戦
宏郡公乃棄船陸走到布政爲莫将阮倦所獲㱕京邑遂遇害
秋七月節制鄭松差太傅萊郡公潘公績晋郡
.
公鄭模領兵救乂安𭁈莫阮倦相拒數月
後倦等領兵還京公績亦收兵回清華
時節制鄭松兼統内外
鄭永紹鄭栢良郡公等隂謀圖害
事泄俱繋獄議罪
太王妃阮氏力救之得免削其權[太王妃節鄭松母也]
制二十日莫封莅王莫履遜長子莫琪爲興禮王
乙亥三年[莫崇康十年明萬曆三年]
正月六日莫遣敬典領兵侵掠清華阮倦等領兵侵掠乂安
是時莫氏兵強所至人皆草靡遠遁山林以避其鋒
敬典自
統大兵進擊安定瑞原等江
又分兵𭁈西道将莫玉璉等進擊雷陽東山各縣
是日两道並進
八月節制鄭松命太傅榮郡公黄廷爱統率󰒂郡公杜衍石郡公䧺郡公范文快等将兵救雷陽農貢東山駐兵先沐山
節制自統中營大兵命太傅潮郡公武師鑠陽郡公阮有僚等爲先鋒前隊太傅衛陽侯鄭栢永壽侯鄭桐廣延侯鄭擰爲左隊太傅文鋒侯鄭永紹太傅岸郡公鄭杜良郡公榜郡公宋德位爲右隊麟郡公何
壽禄等為後隊並進招山駐兵
莫敬典率大兵戦于安定東里
師鑠有僚等出奇兵逐之
是月命太傅安郡公頼世卿晋郡公鄭模萊郡公潘公績等領兵救乂安𭁈莫南道将阮倦數戦不勝
倦為奇兵設伏以待引戦連勝擒󰱐公績而還
丙子四年[莫崇康十一明萬曆四年]
年
莫敬典復領兵侵掠清華進擊瑞原藍江
使西道将莫玉璉領兵進擊安定銅皷江
又分兵使南道将阮倦侵乂安𭁈晋郡公鄭模相持數月餘
後鄭模累戦不勝遁
回清華至玉山縣阮倦曰鄭模戦敗而還兵回無令我必擒之
乃自督兵追至玉山󰱐模中途引㱕京邑
自是阮倦威聲日振為莫之名将
江東䧺将䏻臣皆以為不及也
丁丑五年[莫崇康十二明萬曆五年]
年
設制科取士
賜黎擢秀等三人第一甲制科出身胡秉國等二人第二甲同制科出身
莫開會試科
賜武玠
阮仁霑
范家門等進士及第黎曰倘等五人進士出身陳如林等十人同進士出身
莫令收各縣兵
一二三項各具三月粮以僃侵掠清華
五月節制鄭松令清華乂安各處所該督各縣社民限六月以上務宜耕種及時不可容緩以防經兵所至妨農事
七月令清華沿河各縣居民收財畜家小入山脚險地避居以防賊至
令諸海門及沿途各處巡把各置砲號
如見賊兵所至即𭛁一聲于本海門後沿途傳𭛁為信使居民咱令准僃便徒行之毋爲賊兵所害
又令各縣山脚如見沿河
社民及牛畜徒居本社應嚴加廵僃若有盗刼率相赴救
倘或不䏻赴救致失居人財畜者本地分償之
八月莫敬典侵銅皷江
節制鄭松親率大兵出快樂壘門相拒
莫兵攻破會上營
黄廷爱以奇兵挑之
阮有僚将兵截擊破之
又𭁈莫兵戦于河都
宋德位墜象幾爲莫兵所󰱐
鄭栢大驅兵象來救󰱐免
後莫兵又進至河都
南道将阮倦等将兵伏于堤外以待之使弘郡公[缺名]與頼世
羙等領兵挑戦進至快樂壘門外
世羙先登騎馬來戦
官軍以銃射之死于馬下
莫兵大潰
諸軍爭献世羙馘于軍門
賞功󰍶
九月莫敬典率兵回京邑
官軍亦回安塲營
慰勞三軍
時清華多滛雨水潦七次田禾多傷損民大飢荒
莫冊錦衣衛署衛事富山侯武文溪女武氏横爲正妃
十一月彗星見直指東南光芒長四十丈紅赤相暎人大驚怖
十二月朔彗滅
詔改明年為光
興元年
戊寅光興元年[莫崇康十三明萬曆六年]
年
二月二十一日莫茂洽被雷降于宫中半身不遂後醫治復免乃改元以是年為延成初年
七月莫敬典領兵侵清華沿河各縣
進至江表節制鄭松差鄭栢等領兵渡河設伏于奉公山大戰于奉公橋
發銃合射之莫兵者死不勝計
敬典乃退兵還京邑
帝立行在于萬頼册立南郊于萬頼壘門外
十月莫西道将莫玉󱗲領兵徃侵宣光興化各州縣
至枚州物州太傅仁國公武公紀縱兵大戰莫兵敗績而還
己卯二年[莫延成二年明萬曆七年]七月莫敬典復領兵侵清華㓂擾沿江及至河中宋山江犯章閣
節制鄭松差太傅義郡公鄧訓督兵拒于太堂使演郡公鄭文海為先鋒挑戰大擊于金甌山
鄧訓督兵潜進宋山地方出平和江目山截其後
莫兵大敗而還
九月太傅安郡公頼世卿卒贈謙國公
庚辰三年[莫延成三年明萬曆八年]
莫開會試科
賜杜珙進士及第杜直等三人進士出身阮壽椿等二十人同進士出身
五月榜郡公宋德位卒
德位安定快樂人
七月莫遣南道将阮倦西道将莫玉󱗲降将弘郡公等領兵侵清華㓂掠沿河各縣居民財畜而還
八月立會試科
賜阮文階等四人進士出身黎
光華等二人同進士出身
九月流星大作聲如巨雷
又有彗星出
十月莫敬典卒
敬典仁厚勇畧聰慧敏達履歷艱險勤勞忠誠生子九人長敬止封唐安王副總帥次敬直封忠謹公錦衣衛掌衛事敬敷封端亮公興國衛掌衛事敬簡封惠成公昭武衛掌衛事敬遵封勇義公朝東衛掌衛事敬慎封達禮公敬恭封󰦛厚公敬體封匡輔公敬邦未得封
女九人長玉󱗵封良郡上主次玉琯封宜
郡上主玉璽封安郡上主玉琰封陽郡上主惟幼女三歳未封
養女玉琬封僊郡上主
十二月初三日莫遣良逢辰阮仁安阮渊阮克綏陳道泳阮璥杜汪武瑾汝琮黎挺秀武謹武靖等如明歳貢
辛巳四年[莫延成四年明萬曆九年]
秋莫議授其輔政應王莫󰦛讓統領兵權使徵各道兵侵掠清華沿河各縣
󰦛讓遂領兵𧻗海道至廣昌縣唐囊山駐兵
節制鄭松奏帝命黄廷爱統領諸将進兵禦之
廷爱會諸将分爲三道使阮有僚為先鋒廷爱自督大兵為正隊進兵𭁈莫兵對陣鄭丙何壽禄等為左隊拒阮倦鄭文海等為右隊拒莫玉󱗲鄭桐鄭檸等為後隊
是日並進𭁈莫兵大戰
官軍銳氣益壮無不一當百斬六百餘級俘󰱐賊将振郡公阮公扶󰘊侯[缺名]等于陣前
賊兵大敗奔潰
󰦛讓及諸道将卒膽破心驚收殘兵遁回京邑
官軍全捷凱還詣行營献俘賊将賊兵數百餘人
振郡公阮公乃阮有僚之舅也
節制鄭松赦其罪使㱕有僚撫養後復封爲嵩郡公
其扶󰘊侯及俘数百餘人皆給衣食放回鄕貫
人人深感大恩
自是兵威大振
莫兵不敢復有窺覦清華乂安居民始得安業
是年莫茂洽被青盲暗眼旁求天下有善醫者治療数年疾愈復明
壬午五年[莫延成五年明萬曆十年]
二月二十六日莫命户部尚書兼國子監祭酒泳橋伯黄士愷及阮䏻潤阮澧武文奎等徃諒山界首候命迎接使臣梁
逢辰等回還
夏五月大雨雹於萬頼冊其塊大如瓜田禾皆折毀
是年録唐囊戦功
以黄廷爱為太尉阮有僚為西軍都督府掌府事鄭栢為南軍都督府掌府事鄭杜為南軍都督府左都督䧺郡公[缺名]為太保鄭桐鄭檸等俱為都督僉事演郡公[缺名]為西軍都督府右都督吳景祐為北軍都督府右都督其餘受封有差
六月莫将扶義侯阮廷倫㱕命賜爵茶郡公
時乂安瓊瑠縣東回社有大白石不知何自而來在海門水中躍出平地󰘌水十五丈而止
土人以為灵異立祠事之
九月莫泳橋伯黄士愷及郎中裴徔矩議給前太保嘉國公阮探世業田五十畆
江東諸儒臣上表于莫氏且言請去強臣以尊王室其畧曰時方拯渙義效徔坤旦夕弗離於王所始終不負於主恩
彼阮倦奸邪餘孽反覆
小人背國罔慚於乃父㱕朝更媚於吾君
為今之計固當武恊於文将謀於相北恊薊溪侯𭁈之參謀西授岸郡公𭁈之同力
以此二三豪傑心德攸同保兹百二山河富貴共享将見皇綱復正帝座復安王室子孫百世其量矣
癸未六年[莫延成六年會明萬曆十一年]
試天下士人
賜阮仁瞻等三人進士出身黎文通同進士出身
莫開會試科
賜阮俊彦進士及第陶倧等三人進士出身阮德懋等十四人同進士出身
六月十八日太傅義郡公鄧訓卒贈南軍都督府左都督掌府事太尉義國公
七月莫兵侵清華㓂掠沿河各縣
節制鄭松差兵大擊于海門外逐之而還
自是莫兵不敢復侵而清華乂安各處人民始得休息矣
是時哀牢鎮安貢献方物
十月節制鄭松督大兵出山南下路攻畧安謨安康各縣收稻而回
莫東道将奇郡公阮曰敬㱕命朝廷賜爵東郡公
甲申七年[莫延成七年正明萬曆二十年]月節制府復出兵攻畧嘉遠安謨安康各縣又進兵徇天関奉化而還
以世郡公吳景祐兵遮道先回貶二資
九月四日鄭檜卒于莫
初檜降莫賜爵忠良侯後陞忠郡公
至是卒
莫使人弔祭之復遣兵送柩許家人親母及妻子歸塟
節制鄭松亦差人迎接殯于安定軍安山之右爲設牲醴上表奏帝恕其罪贈太傅忠郡公許其子鄭森等掛孝
.
莫以吏部尚書掌部事兼東閣大𭓇士知經筵事參預朝政太保倫郡公甲澂為策國公安樂縣中官豪郡公為安國公西道将岸郡公莫玉󱗲為沱國公南道将石郡公阮倦為常國公忠義沔郡公[缺名]為西軍都督府左都督弘郡公
十月清華瑞原安定地方地震五十餘里
莫南道将南陽侯陳[缺名]來㱕賜爵蟠郡公
莫使阮𠃔欽阮永祈鄧顕阮䏻潤武師錫阮澧等如明歳貢
乙酉八年[莫延成八年正明萬曆十三年]
月節制鄭松自督大兵畧定西道邉界出天関擊破羙良石室安山各縣
兵至柴山而还留裨将昭郡公在廣舍市
莫兵追及之昭郡公𨺻于陣莫兵收󰱐象一隻
二月節制鄭松議回兵
六月莫欲復入居昇龍城
遂議脩築其城大興工役陶作磚瓦期年而成
乃以明年為端泰初年
一月十二日莫策國公甲澂致仕
十二月節制府出兵山南攻畧嘉遠奉化而還
.
莫策國公甲澂卒
丙戌九年[莫端泰初年明萬曆十四春莫開會試科
賜阮教方進士及第范明義等七人進士出身阮文藻等十七人同進士出身
夏四月五日大水潦
六月莫氏安排車駕移入昇龍居正殿受群臣朝賀
禮畢陞莫玉󱗲阮倦等俱為太保弘郡公為南軍都督府左都督
二十五日清華地方天無風雨忽馬江洪水漲
溢西都城没溺于水江表逆流湍急若射木樹塞川沿河之家多流蕩于海
秋七月二日大水潦
癸卯夜月赤暈凝光矇矓色如噴血
占云其变應妃后亡
二十五日又大水潦
一年之中水潦凡七次
八月五日非時雷降
大旱
十三日太國夫人張氏玉冷卒
十七日安塲營大火
時風急火猛延燒府營軍房觧宇庯舍數千家
紅雲蔽日煙瘴满天自午至申火始滅
太王妃阮氏玉寶被火卒節制鄭松避
居掛孝
追尊為明康󰁙王太妃
二十三日太保䧺郡公卒
二十八日安塲營中狂風大作二里餘倒人𭛁屋揚沙飛石拨樹觧瓦
九月三日大水霖雨經旬
九日又大水
十八日雨止
是歳清華地方禾榖不登
十月天又滛雨經二旬不止各縣諸山乱崩
丁亥十年[莫端泰二年正明萬曆十五年]
月莫令脩理昇龍城外層及整治街衢
二月莫令天下各處務築土壘及種由竿上自喝江下至山明華停江延袤数百里以防兵至
三月十一日辰時天忽自鳴
時永福縣卓筆山有大石髙一丈其石骨深入地中四尺餘無故自拨出地上移他處而止
是月安定縣澄舍社井中水忽沸動混濁者三日後復清如故
占者云應折一大将軍
五月太傅衛陽侯鄭栢有罪絞
初栢𭁈節制鄭松同一泒常𭁈黎及第隂欲圖害
謀泄及第被殺
栢󰱐罪常有不足之心隂養妖術巫人又圖塟其父于禁地
事𮗓坐絞
七月江水漲溢
八月壬申望夜月食
九月丁亥朔日食
令各縣原頭討木五百條為木揸分植各海門以防賊㓂船及拒挑之計
十月乙亥日赤虹見在坤方
是月節制鄭松統兵攻破長安天関等府嘉遠安化奉化各縣公畧至蒂市令修作浮橋大破莫新郡公[缺名]營
十一月兵出西南界至羙良縣
莫使西道将莫玉󱗲領兵出寕山以攻于左又使南道将阮倦領兵出彰德渡由醴江以攻于右
及倦至由醴江分兵設伏山脚小路以待官軍至欲断後兵粮道
計畫已定節制鄭松聞之乃分兵留麟郡公何壽禄世郡公吳景祐等守護粮兵在後
先差大将榮國公黄廷爱領兵潜地馳回以守清華又使太傅陽郡公阮有僚太保鄭杜𭁈少保鄭桐鄭檸等各領兵徔左路出𭁈莫玉󱗲兵相持
㨿守以分其勢
節制鄭松督大兵出右路進攻阮倦
两兵交戦官軍大勝
倦自度不䏻支乃撤兵而走伏兵亦大奔潰相爭渡江沉溺死者無数
官軍斬賊馘数百餘級追奔逐比半日程乃駐兵
自此倦畏兵威或有相遇輙遠避不敢復𭁈爭鋒
玉󱗲使人探知倦兵敗亦撤兵遠遁
後日官軍由頓水進駐黄山又進攻安山石室
兵之所至無不摧折所󰱐財物牛畜不可勝數
十二月節制鄭松𭁈諸将議收兵乃下令撤兵循
故道經天関而回
所過秋豪無犯
莫改端泰為興治元年
戊子十一年[莫興治元年二明萬曆十六年]
月莫見官兵日強乃謀定攻守之計
令四鎮各縣兵民增築昇龍大羅城外三重壘起自日昭𧻗西湖經椰橋至纏橋透自清池趂珥河之西北髙過昇龍城数丈闊二十五丈掘為三重壕俱種由芽延袤数十里以包城外
初莫四岐縣人東郡公范曰敬㱕命朝廷乃許
給弘化縣珠綴總兵民隨軍討賊
曰敬為政嚴峻民皆畏惮多有嗟嘆土人上表以訴之
四日節制府出兵討安謨安康畧定方民而還
五月卓筆山大石崩其石直數丈
六月有大鳥髙四尺五寸毛白觜紅足赤落在瑞原扶軫地分
是月十一日太白經天日月重暈連月不解天降重霧大旱禾苗枯死人民流亡
十一月節制鄭松大議出兵庯葛䦕攻長安天䦕各縣
兵至安謨安康收得賊牛畜財物甚多
乃渡正大江至揚武寨壘駐營
經旬節制府佯撤兵回留奇兵象馬設伏營後焚其營舍以誘之
賊果空寨柵爭先追擊
伏兵卒起󰲡擊斬馘數百餘級
賊将新郡公瓊郡公[並名]缺等僅以身免
節制鄭松收軍而回至三疊山令諸軍討取大鉄林木直三十尺每三百人作一距至期拋于灵塲海門
其木楂以鉄鎖之
十二月二十八日瑞原挽河江水自赤色如流血一里餘
己丑十二年[莫興治二年正明萬曆十七年]
月二日有大猿出于永福白石村人󰱐之
是月十四日熒惑犯亢
十五日月犯歳星
年旱
米貴
民多流散
五月十六日有雲氣在日上者如牛伏暈
六月七日酉時流星大作
七月十六日丑時月食在北方過半復圓
水潦
冬十月節制鄭松親督大兵攻畧安康各縣
會試天下󰁮人
賜黎汝弼梁寘等進士出身梁謙
.
亨黎廷肃等同進士出身
莫開會試科
賜范伊璿等十七人同進士出身
時莫又議起兵使莫󰦛讓統督衛士及四鎮兵刻日齊進至安謨界期𭁈官兵會戦
節制鄭松𭁈諸将謀曰今莫悉起大兵而來其要必欲𭁈我交一戦以决雌䧺
然敵眾我寡強弱有異
但我已在險地賊必無䏻為也
兵法云一夫㨿險千夫莫當此之謂也
我宣佯作退兵牽入險地
彼必輕視我悉眾追之
我以重兵襲擊破之必
矣
是夜三更節制鄭松差阮有僚領鋭卒一萬五千人及輕騎二百匹暗夜潜行至山脚中尋洞泉蘆葦雜處埋伏以待之約咱大砲三響伏兵悉起
有僚既領兵去又差鄭杜鄭桐鄭檸領兵断後
下令各依圖次而退
如見賊兵追及且戦且走至伏兵所聞大砲三響轉後為前各分左右旌旗隊伍依如圖次
諸将領命各回本寨整飭兵象以待之
又命吳景祐領粮兵收拾先退入三疊山以示回軍之意
又使中軍大營後隊
轉為前隊󰱥次而回至三疊山駐營
節制鄭松亦督大兵而行
是日莫将使人登山頂望之見官兵回笑曰彼見我兵來自知寡不敵眾乃先退回必留黄廷爱断後
我諸将士有䏻挺身出力追及敵人或俘賊将或捕󰱐象隻以為上功回朝奏陞秩重賞
莫将自恃兵眾奮力爭先不顧躡後寬追及三疊山險地
聞砲號三聲伏兵齊起
節制鄭松縱大軍四靣奮擊依如號令部伍不差
斬首千餘級俘擒六百餘人
賊兵大潰
奔北
莫諸将股慄各收殘卒遁回京邑
官兵大獲全勝班師回清華
十二月節制鄭松令諸将以所俘賊卒六百餘人來納使觧其縛撫勞之給以衣食盡放還本貫以示好生之德
俘卒親戚聞之仰德如天地感恩如父母
庚寅十三年[莫興治三年時明萬曆十八年]
莫忠義將弘郡公家匿臧唐安王莫敬止夫人
事覺弘郡公及夫人俱被殺
七月朔日食
太白犯月背后容一指
其年盗刼頗多
辛卯十四年[莫改興治為洪明萬曆十九年]寕初年
三月彗星指西北行
閏三月十三日赤虹貫天
日暈两重白氣連環于暈外
五月望丙戌月食選方殆盡一箇時復圓
十二月節制鄭松又議出兵
乃使演郡公鄭文海太郡公阮七里等領水步兵鎮守各海門險要處壽郡公黎和兼知四衛内外武士侍從守
宿御營
至其進兵調遣分為五隊一齊進𭛁
第一隊左區營太傅陽郡公阮有僚奇郡公鄭檸等領鋭兵及忠義各營奇将士兵一萬為先鋒前進
第二隊右區營太尉榮郡公黄廷爱永郡公鄭桐等象馬兵卒一萬
第三隊前區營太保岸郡公鄭杜甲兵象馬一萬
第四隊中區大營節制鄭松親督中軍兵馬二萬
第五隊麟郡公何壽禄世郡公吳景祐等同總督粮兵為後軍
不分時刻兵出西都循廣平過天開𮢶山開路
穿樹鎖林涉川潜地兼行十餘日至馬鞍山西界首駐營
號令分明軍士奉命整飭部伍
明日經清川地芒夢山
令諸軍收粮米後至麻義
兵之所臨賊皆風靡不旬日畧定安山石室福禄新豊等縣乃駐營卒林
二十一日壬子夜月犯歳星
時莫議悉󰁮大兵催調四鎮四衛五府兵馬約十餘萬其以本月十六日至恊上恊下會兵鏖戦
使莫玉󱗲督四道将士兵馬阮倦督南道将士兵馬岸郡公水
郡公等領東道兵馬當郡公川郡公等領北道兵馬匡定公新郡公等領四衛兵馬
莫戊洽親督正營兵馬後隊内有莫宗室及東道諸宿衛将後進接戦
二十七日分道並進
至粉上地方两相對陣列陳兵馬
莫使匡定公新郡公等督押四衛兵馬爲前隊先鋒西道營将為右翼兵馬南道營将為左翼兵馬東北二道營将為後隊兵馬
四隊兵鳴鍾擊皷一齊大進
莫茂洽親自督戦
節制鄭松聞之即日分兵差右區營将
士前進挑戦
又󰱇鉄騎四百先登助陣
下令各營奇依如節制
两兵相迎夾攻自卯至巳鋭氣增倍
節制鄭松以旗指揮三軍聞令奮力一攻斬匡定公新郡公於陣前
莫見兵勢不敵乃令按兵不動
申時節制鄭松親自督戦指揮三軍左攻于左右攻于右咸有紀律
将士踴躍劎㦸連天奮力齊聲咸以破敵為誓
於是大𭛁砲三聲官軍無不一當百勢如破竹遂追奔逐比
莫軍驚惶左不顧右後不顧前兵眾雖多旌旗失次行
伍已乱官兵因大擊破之
諸軍乘勝長驅逐至江臯斬馘萬餘級血流布野屍積成山奪得噐械馬疋不可勝計
莫茂洽驚恐破膽下船渡江而走
殘卒相爭上船船中人恐覆以劎断手落水死者過半餘各自迯生
惟南道将阮倦遠避得全
莫茂洽遁回京邑
會日暮節制鄭松駐兵于險山
三十日節制鄭松督諸營進兵至黄舍市駐營一箇月下令諸營兵渡虬江破毀賊壘削為平地
日晚節制鄭松議曰乘雷霆不及掩耳
之威取之如拾芥
乃進兵命阮有僚領鋭卒五千並䧺象鉄騎
寅時直進駐昇龍城西北角臯橋大放火號連𭛁七響燒焚廬舍火焰連天
城中驚乱
莫茂洽惶怖失措棄城迯走
是夜城中畿内男女老幼爭下船渡江沉船溺死者千餘人
平明有僚復收兵回行營
會正旦節饗勞将士期以收復京城
三軍踴躍大喜咸願報國
此時莫黨雖未悉平然軍聲日益大振矣
壬辰十五年[莫洪寕二年春明萬曆二十年]
正月三日節制鄭松
差官立壇具禮齋戒致祭禱于皇天后土本朝太祖髙皇帝列聖諸位皇帝及國内山川諸灵神古今諸名将座前告曰臣鄭松叨承國家重任濫董征伐大權奉辞討逆伐叛吊民念黎朝社稷生灵遭莫逆奸臣叛命弑君簒國罪惡愈深虐民欺神禍盈怨積
致生灵之塗炭者幾七十年稔禍乱之原由者非一二日
兹臣𭁈将佐等𭁈賊誓不俱生𡸈肯一天之共戴
願先朝列聖皇帝監照臣心滅逆賊以安民復黎朝之境土
祝畢是日披雲息霧日色光明
節制鄭松會諸将大議進兵仍告諭曰破竹之勢不可失也
况我奉辞討不軌本以安民為意
諸将宜戒戢将士嚴申軍約整飭部伍號令明信
凡兵所至秋毫無犯不得擄掠良民非賊之財物者不得濫取
師行有紀律則賊人易破
乃下令諸營軍拨寨大進至寕江西岸
凡兵所至秋毫無犯市不易肆人皆按堵如故爭持牛羊酒食香花滿道老少男女迎接王師降復軍門曰昔遭曀霧今
睹青天歡騰天地
及至駐營于寕江列屯陣法堅如鉄城
乃下令曰諸營奇将士宜遵三條戒戢諸軍
一不得擅入民家托取柴菜二不得擄掠財物斬伐生花三不得脅奸婦女及私仇殺人
如違者斬以示眾
三軍聞令皆整肅隊伍不敢侵犯
百姓悅從咸称三代以下復見仁義之兵
㱕者如市
凡有智𧥾武勇至軍門皆樂為用
五日節制鄭松督兵渡江進至于千春寺
将至仁睦橋莫茂洽大驚遂棄昇龍城渡珥河至菩
提居于土塊舍留其大将分守城内各門
六月節制鄭松督兵過蘇歷江至仁睦橋駐兵射堆處
乃分兵布陣各道並進限即日攻破昇龍城以取頭功
乃命左區營将阮有僚鄭檸等領兵象一萬攻破椰橋道直進西門右區營将黄廷爱鄭桐等領兵象一萬五百人攻破纏橋道直進南郊門前區營将鄭杜領中軍各奇瑞荘侯等合兵象一萬二千人攻破夢橋直進木橋門
分遣以定各領命准僃攻𭛁
節制鄭松督大營兵
象二萬五千人爲後隊進至紅梅駐兵
乃下令曰排布已定陣法以成凡旗幟不得妄張鉦皷不得妄動
三軍聞令皆捲旗息皷堅坐以待
時莫茂洽雖已渡江猶恃有長江先已准僃
差西道将莫玉󱗲領本道兵固守保慶門以西至日昭裴文奎陳百年等領四衛兵㨿椰橋門過夢橋門直至纏橋門分為營次日夜閉門固守大羅城内各相拒守
南道将阮倦領兵㨿莫舍以東救應各道軍兵
東北二道軍皆属焉
莫茂洽
自督水軍陳船百餘隻㨿珥河以為聲援
阮倦領兵至營設伏于纏橋門外以待陳大銃百子火噐以僃之
時節制鄭松𭛁砲三聲諸将張旗鳴金擊皷及聞角聲七連部伍齊肃戈甲鮮明進攻
自巳至未未分勝負
節制鄭松見两軍大戦迭相誇勇爭䧺射倒百子更兼日色慘淡雲霧散凝風冷天寒軍兵混戦銃砲振天鉦皷動地旌旗蔽野劎㦸如雲
節制鄭松督兵催戦以旗指揮許進不許退依圖而進
官軍力倍氣增左衝
右突爭冐矢石穿壘登城寬先突破壘門
文奎百年等自度力不䏻支軍自竄乱奔潰走散
莫玉󱗲亦膽破驚遁
官軍乘勝逐比至江火燒宫殿及京屋煙焰連天
節制鄭松大驅象馬兵卒踏破纏橋兵威如從天而下
莫兵大潰阮倦伏兵不及起尽死于纏橋之外
倦計窮欲捨命迯生進退無路内外皆是官兵壘門又塞
倦子保忠義澤及手下精兵各自力戦一時俱死于陣中
倦智竭力乏走回本營為官兵俘󰱐來献軍門
節制鄭松觧其縛待以賓禮宣諭慰勞語及前王豢養恩義不忍加害
倦赧靣慚伏自歎曰敗軍之将不可語勇
天已亡莫英䧺難施其力
節制鄭松嘉其言
是日莫兵横屍相枕填委满壑血流漂杵
斬賊馘千餘級莫将死者數十員
噐械山積京城殿屋蕭然一空
莫茂洽股慄心驚收殘卒㨿長江自守
節制鄭松兵至江會日暮且曰兵法曰窮㓂勿追
遂收兵屯駐安營依如圖次
十五日令諸軍士平削大羅城土壘直數千
丈剪除榛棘鋤剔壕塹悉破為平坦之地不日完畢
此盖阮倦之謀乃緩兵之計也
時官軍大振西南之民皆隨風靡
凣畧定所至俱降服
珥河以西悉為所有
珥河以東民亦望風向服
莫茂洽自此驚慄食不下咽卧不安枕不敢顧盻於珥河之西矣
三月節制鄭松至彰德駐營由醴江令造浮橋以濟師
又分兵攻畧清池上福富川等縣
節制鄭松督兵畧攻慈廉丹鳳等縣後至福禄先豊攻
畧麻義安山石室而回
是月節制鄭松議回兵應天天䦕道詣闕奏捷全功
帝大喜議陞賞勳爵
會試天下󰁮人賜鄭景瑞吳𦤶和進士出身吳致知同進士出身
莫開會試科
賜范有䏻等四人進士出身阮有德等十三人同進士出身
六月十二日子時流星大作
七月六日洪水驟至河水横流丘陵漲溢清華道禾榖不登
十五日水又潦
西南之民亦荒飢
八月戊子朔壬戌時流星大作赤色長五丈芒如絹電暎入人屋下于地聲如巨雷
莫茂洽日肆逰蕩縱酒荒色
時山郡公裴文奎妻阮氏年有姊爲茂洽后嘗出入宫中
茂洽見有羙色心中悅之乃隂圖文奎以求其妻
文奎𮗓之乃率本部兵自回長安嘉遠擁兵不出
茂洽召之再三不䏻得乃差将領兵逼問之[阮氏年阮第三女也]
倦十月裴文奎一靣徵兵拒莫兵一靣使子奔至清華行營入拜禀乞㱕命投降跪泣曰臣父裴
文奎被莫氏隂差兵逼害因使臣代臣父冐罪㱕命朝廷委身降服願求生路刻骨不忘終身感德
幸𫎇大德明察誠心乞加一旅來救微軀
天威如指偏方臣父願為向導萬死不辭寸功願報
節制鄭松聞言笑曰文奎㱕降是天使我成功之速
本朝土地指日可復
於是𭁈諸将議起兵上表奏聞
命黄廷爱統領諸營奇将士先進救文奎
及兵至嘉遠沛頂文奎見有救兵至乃率本部子弟兵三千人迎接拜伏于軍前
廷爱
使文奎又将本部兵守潭江渡
莫知文奎已投降復有大兵來救乃退守天派江
十八日節制鄭松督大兵出長安
文奎将兵來謁泣拜于麾下
節制鄭松褒賞慰勞之賜爵羙郡公使領本部兵馬船艘為前部𭁈莫兵将拒
莫使宗室将義國公節制南道兵期日進擊
兵至潭舍江渡節制鄭松差左右銃奇伏兵沿河期射殺之
又令諸軍造浮橋過潭江渡被風波折破二日未成因下令三軍爭渡黄舍江至安决黔皷山駐營
莫
南道将義國公屯兵天派江㨿守端偉渡令催大安懿安兵民築土壘江邉拒之放竹尖河岸两邉以防官兵渡江
節制鄭松差裴文奎潜拽船出江口以擊其上流差左右銃奇來射沿河以攻其下流使象馬兵卒渡河奮攻于中流收江中賊船
莫義國公措手不及棄船而迯士卒奔潰
官兵收得戦船七十隻噐械不可勝數
義國公收殘卒回京邑㨿自然洲
官兵造浮橋渡江駐營懿安縣後進兵平陸駐營塞橋
莫陳百年
将兵投降賜爵定郡公
時南道諸将來降者十餘人
因下令軍中秋毫無犯民間村巷無故不得輙入違者以軍法論
由是山南一處民皆按堵如故簞食壼漿以迎王師男女老少莫不仰慕其德焉
十一月四日節制鄭松進兵于清威精神洲安營
曉諭西南各處人民皆我朝之民久罹莫政殘虐
兹後
我𭁈汝等各宜自新革其前弊
汝等安居按堵不得驚怖
師行紀律以弔民爲念
民
不勝歡喜壮者願徔軍老弱者皆𰙔謳舞躍滿路
十四日兵出喝江口水陸並進
莫将莫玉󱗲陳船拒之安置木楂于喝江口築土壘岸上以為險固
官兵進擊破之
玉󱗲棄船陸走于三島山下将卒各自棄船登岸
官兵渡河收󰱐船艘噐械不可勝數
乘勝長驅至昇龍城南門駐兵于沙草津所󰱐船艘大小以千計
是夜茂洽迯奔海陽金城縣
莫宗族各自偷生亡命
其諸将㱕降者󰱥踵于軍門
節制鄭松令諸營駐兵于沙
草津
禁戢軍士不得侵掠使民安業
珥河之北順安三帶上洪諸府縣民皆願投降
節制鄭松下令撫安之
太原刼黨廉郡公[缺名]亦率本部黨五千人來降
二十五日節制鄭松進兵徃海陽處追勦莫黨
下令軍中曰凣兵經過不得擄掠良民脅奸婦女
軍皆依令
民皆喜悅開門迎接
及至芙蓉縣駐營柳經使左水營太郡公阮七里督前水軍營定郡公陳百年左水軍營羙郡公裴文奎及棠郡公直郡公[並名]缺等同内水各
奇戦船三百隻攻破金城縣
莫氏棄城遁走前後不相接船艘尽棄
官兵收󰱐金銀財物婦女不可勝數
海陽之民離乱遁走
官軍擒得莫太后而㱕
至菩提莫太后以憂死
莫立其子全為王使監國事改號武安初年自爲将督兵拒命
十二月朔卯時日中有黑子二點形如烏鳥者
三日時節制府分兵大破莫敬止等於清河縣新羙社
斬得賊馘并收船艘五十隻及馬匹噐
械不可勝數
下洪
南策
荆門等府廬舍宫室燒毀殆尽
時莫餘黨浦郡公[缺名以下]水郡公沔郡公𨻫郡公豪郡公瑞郡公梁郡公義郡公及吏部尚書福郡公杜汪禮部尚書洪溪侯汝琮工部尚書同沆吏部左侍郎永山侯吳暐户部左侍郎吳慥東閣𭓇士吳珙寺卿阮瑾山南承政使譚文節海陽承政使范如膠等並詣軍門降服
節制鄭松令進兵永頼琤江駐營數日回京
節制鄭松命茶郡公范文快廉郡公武郡公等
将步兵三千象二隻攻畧浦頼江
三将分兵攻勦安勇武寧等縣
時莫茂洽棄舟步行至鳳眼縣寺隱居凣十一日
官軍至鳳眼有村人向導引官軍入寺中󰱐莫茂洽将就駐營
武郡公令人以象載之及二妓女還至京師献俘生梟三日斬于菩提傳首詣清華萬頼行在釘其两眼置于市
初莫宗室䧺禮公莫敬止竄居東潮
至是復收殘卒㨿青林僣位于至灵南澗稱號寶定又改
康佑
於是莫氏宗室莫敬敷莫敬誠莫敬慎等及男女大小數百人皆應之
莫之宿舊文臣武士相率㱕之
草立行在出榜招募丁民
呼吸之間諸縣響應兵至七萬人
先是莫茂洽使其長子全權監國事僣號武安
至茂洽被俘人心不服復㱕附莫敬止
莫全自遁又為官兵所󰱐
時莫敬止㨿青林分置内外左右割㨿諸縣以拒官兵
節制鄭松命阮七里裴文奎陳百年阮峩等将兵猝至
敬止率軍襲戦於江中
七里不及戦死
于陣中
䏓峩中創倒在舟上士卒急救得免
文奎百年等各自奔潰
軍粮噐械皆没于賊
於是海陽京北復㱕附之
十七日節制鄭松命太尉黄廷爱太保鄭杜鄭桐鄭檸等督諸營步兵象馬進討莫敬止駐兵于錦江沿河列屯𭁈之相拒
又分命太尉阮有僚總督水軍進至青林𭁈廷爱相為表裏救援官軍在錦江
莫敬止悉眾㨿青林以長江一󰅾分南北連兵拒戦
日張旌旗夜鳴火砲旬月之間两軍相持不得解甲
敬
止催兵增築壕壘于青林沿江以守之
二十五日節制鄭松令諸營奇大移草津行營于昇龍城之南福林坊居之
右本紀附莫僣起自丁亥莫登庸僣位紀元明德元年傳五世至壬辰洪寕三年莫茂洽被俘
又繼以癸巳䧺禮公自稱康佑初年迄于其亡前後共六十七年
讖云莫得於亥失於亥
盖登庸丁亥年簒位至茂洽以癸亥命亡國果有驗云
癸巳十六年[是歳莫氏亡正月明萬曆二十一年]
九日節制鄭松督
大軍東渡珥河日夜兼行直指青林進𭛁
十二日駐營錦江𭁈諸将大會議分兵水陸並進渡江急戦
遣慎義營副都将右相太尉榮郡公黄廷爱壮義營副都将太尉陽郡公阮有僚統領水步諸營奇将士進至青林地方
是時莫敬止兵不下六七萬人悉眾㨿青林󰘌岸依川阻水以為固屯營結寨列皷張旗
然烏合之󰕛未經訓練
節制鄭松傳𭛁砲號即催兵渡河以擊上流
黄廷爱渡下流以擊其背
阮有僚大率水軍圍
繞四傍邀截去處
是日四方八靣砲號俱𭛁三軍𧡟力致戦席卷長驅
敬止及其宗親男女皆竄身入山林
官軍追至東潮至灵等縣哨拿󰱐其安山王莫敬誠宏量公莫履祐郡公陳越裴指賛理阮仁沾等軰尽斬之
其餘斬得賊馘收得賊船噐械不可勝數
十三日進到至灵
節制府再分兵追哨
十四日擒得敬止於安廣處横浦縣新萌村[一説東潮雷隂山寺]及莫敬敷莫敬慎莫敬簡莫敬遵扶寕王[缺名以下宏禮公䧺亮公并武安莫
全臯郡公脩武侯等及所󰱐金銀寶物銅印两顆
又哨得尚書枚功阮𠃔欽阮克敬頼敏阮克綏阮澈阮明璧阮澧都御史鄭光賛左侍郎王文會華有謨王拨萃阮顯績阮汝楫范珙右侍郎范知止鄧諧阮演潘範黎曰倘承政使段世拔阮風欔杜顯寺卿吳盎東閣杜直潘宗參政陳慶圭府尹阮諍都給事中黄琦阮俊彦阮恒監察御史黎世禄范田俊武森范徔命杜演黎金榜黄務本阮仁馥給事中鄭克慎王時中阮
挺尹覃陳文藻翰林阮用黄挺范有䏻憲察使范自謙副使阮儒陳丕眼參議黎鴻阮湧斷事阮碩德阮繁並詣軍門解納
節制府乃收兵回京
二十七日諸将送俘莫氏宗派解納營門
節制鄭松令推出俱斬之于草津使人傳莫敬止首詣清華萬頼行在獻于闕下
二月節制鄭松命左右将校茶郡公阮廷倫廉郡公劉盞等各領精兵攻畧陸岸安搏等縣
時㓂黨渠魁秀梮秀㻡兄弟等率其部黨千餘人投
降後又内萌異圖
廷倫劉盞等擒得併殺之
餘黨驚潰迯入山林
初莫應王莫󰦛讓遁走至安搏驚慄病𭛁而死土人塟之于寺側
三月莫玉󱗲迯竄北方隂求莫氏宗室得莫敬典之子󰦛厚王莫敬恭於文蘭州立為莫後自號乾統初年
時人人猶𢙇二心未尽㱕附聞敬恭立相率㱕附
時有莫氏餘黨數十人煽惑人心聚集成黨刼掠州縣分㨿各處
珥河以北干戈迭起煙火不息群䧺竄伏
㓂刼憑陵
大者結成三十黨小者亦不下數十餘群
真定都寕[缺姓以下]名自稱建國公㨿建昌乙技自稱強國公㨿錦江太國公㨿嘉福華國公㨿快州嚴國公㨿四岐慶國公㨿山陽德國公㨿夏華羙壽侯㨿青波威王莫敬用㨿太原壮王莫敬章㨿天施義國公㨿新興文國公㨿三陽錦國公㨿青池忠國公㨿普安福國公㨿右𨻫
大者數千餘人小者七八百人
所至民皆響應
二十一日各處僞黨並起兵出珥河至菩提
燒断鉢場浮橋
於是海陽京北等處各縣人民皆建立旗幟各應賊
二十三日節制鄭松分諸将領兵渡河大擊破之斬󰱐數千餘級僞黨奔潰州縣悉平
二十五日大同土官和勝侯武德恭率本部兵三千赴京首服㱕順朝廷献金銀寶物十盤代身銀人一座銀花瓶二件銀香爐一捧銀鶴一隻良馬三十匹至營門拜謁
節制鄭松表奏陞為北軍都督府右都督太保和郡公號爲安北營
是
時節制鄭松令匠構作殿宇築起行在于昇龍城之西南椰橋之北錦廷舊所一月而工畢
於是令諸大臣及文武百官安排旗幟整飭兵象准僃候奉迎聖駕
是時帝在萬頼行在三月起程渡西都城直進廣平道出天䦕過羙良彰德一箇月至青威縣駐軍
節制鄭松率文武就青威奉迎聖駕雅樂偕行赴京
四月十六日帝登正殿受百官朝賀
大赦天下
詔曰盖聞上天𭛁生群物必施雨露於雷霆皷動之餘人君撫御八紘
必宣德澤於威武奮揚之後
理達無間言式用敷
我國家太祖髙皇帝應天順人乘時啓運行大誼平殘得天下甚正其立國之䂓模宏且遠矣
太宗文皇帝嗣訓率下
仁宗宣皇帝楊烈覲光
聖宗淳皇帝創立法制開萬世文明之治
憲宗睿皇帝󰏲式典章正四方綱紀之則
其守成之憲度詳且僃矣
聖聖相承謨烈啓佑咸正後人足以世守
自光紹統元年間運遭中否爲逆臣莫登庸所僣
窃然先王之正統上存在人心
之遺澤未泯
荘宗裕皇帝奮󰒂旅以󰰻乱
中宗武皇帝立祖業以救民
迨我皇考英宗峻皇帝天挺剛明志平僣叛
其翊扶日月整頓乾坤寔頼明康太王之勳之德中興功業實始於此
朕紹恢前烈總攢大權每以滅仇敵復中原爲念特命都将節制各處水步諸營兼總内外平章軍國重事左将太尉長國公鄭松總統大兵攻勦莫黨
上年十二月擒得逆登庸孫僞洪寕莫茂洽即正以法
今年正月擒得偽䧺禮公僣稱
康佑又寘于刑
其餘孽如偽唐安王偽䧺亮公偽惠成公偽安山王偽扶寕王偽勇義公等軰悉皆就戮
逆賊之罪以正神人之憤得紓
是雖列聖在天默相之灵亦都帥匡國再造之功而将士用命宣勤之力故䏻臻兹大業復此舊都
國家土宇皈章孔厚如故朝廷法制政令方𭁈更新
朕慮夫天下祖宗之天下人民祖宗之人民久為彼虐所苦正望吾所以撫安之
今即政臨民乃其一初宜施惠行慶以及眾庶
其以本
年月十六日寅御都城正殿大赦天下以布正始體元之化以慰徯蘇望治之情
凣其臣庶咸悉聞知
是時論功行賞加黄廷愛為右相太尉榮國公阮有僚為太尉陽國公鄭杜為為太傅鄭桐鄭檸俱為太保黎栢為少尉本郡公何壽禄為少尉吳景祐鄭文海俱爲少保吏部尚書阮茂宣為少傅瓊郡公
其餘加陞職爵有差
五月太傅端郡公阮黄自順化親率将士象
馬船艘赴京拜謁及将順化廣南二鎮兵粮財帛金銀珠寳府庫簿籍進納
節制鄭松表奏黄為中軍都督府左都督掌府事太保端國公
使總督本營将士及統領南道各處水師大小戦船三百艘進討山南海陽各處海賊
先是偽建國公起兵㨿建昌府築土壘于江東岸上自延河武仙下至真定各縣
義國公起兵㨿青蘭各聚數萬眾種木楂于黄江河門等處以拒官兵
節制鄭松差南道将裴文奎陳
百年等領兵攻之月餘不䏻破
至是命阮黄統領諸水兵攻之
及至黄使以火噐大銃一齊射之大破賊壘
賊眾驚走
官軍承勝逐比斬馘萬計俘󰱐賊将斬之
先興建昌悉平
後偽壮王莫敬章國公華國公嚴國公錦國公強國公東國公等俱将兵占㨿海陽地方
節制鄭松又差阮黄領兵徃勦除收捕
黄大破悉平之俘獲偽将甚多及斬馘不可勝數
偽強國公走上岸偽壮王莫敬章太國公走入
安廣
海陽山南二處亦稍削平
惟餘偽乾統莫敬恭莫玉󱗲及次王慶王莫敬寬安勇王唐國公德國公東國公文國公忠國公福國公等偽賊而已
六月節制鄭松差諸将領兵分守上洪下洪快州順安慈山等府
復令許各縣流民回貫復業
七月二日彗星見東方指東北行
時莫玉󱗲子立郡及山東侯扶髙侯等先已效順至是山東扶髙又謀反俱去
立郡被誅
十月太保和郡公武德恭自請回鎮守大同以
防㓂賊節制鄭松許之
閏十一月四日莫阮倦死于獄中
初倦子銳郡公阮信壽巖侯阮儔及扶興侯阮俛子都羙雲榜南陽安義仁智[並名]缺等見莫主遭擒乃屈身效順
至是謀反事𮗓
阮信都羙雲榜仁智等皆伏誅
南陽安義壽岩等復徔偽去
甲午十七年[明萬曆十二年]二正月莫玉󱗲挾莫敬恭㨿安博縣
節制鄭松遣右相黄廷爱領兵討之
二月廷爱督兵擊破之于安博縣獲偽萬寕王嚴國
公并餘黨尽斬之
玉󱗲奔思明府稱臣于明
後廷爱回兵安勇縣俘偽福國公而還
是年京北太原諒山等處干戈擾動
慶王莫敬寬㨿大慈次王㨿太原安郡公㨿普安東郡公㨿陸岸安勇王㨿武崖越國公㨿山陽等處
官兵所至賊即觧散還復屯結郡縣苦之
時明國多使人來探訪事情殆無虚日
海陽山南下畔道賊群起方民日夜不安
大同和郡公武德恭自回鎮後隂𢙇二心𭁈賊
羙壽潜通使徃來隂使人侵掠山西原頭各縣攻破青波下華
又徙東蘭西蘭居民移入大同駐焉
節制鄭松命太尉阮有僚領兵攻勦逐比擒󰱐羙壽而還
三月望月食天大雨
二十二日帝遣阮黄賫金冊加贈明康太王為明康仁智武貞䧺畧太王
其金冊曰大臣之有宿勳實䦕眾望朝廷之追元祀必紀宗功
肆頒蠲榖之攸同宜載鏤金之孔耀
推忠翊運恊謀同德輔國竭節󰦛厚明義功臣特進開府金紫
榮禄大夫兼總内外平章軍國重事太國公贈明康仁智大王鄭檢棠喬鉅閥桓卷華纏
初應義旗亨屯正經綸時節重恢舊境匡濟定興復䂓模
嘉績多于先王盛業徵之後嗣
西平一門忠義社稷計安汾陽再造國家天下功盖
前休驗於兹敷賁新號加宜侈尊優
特命推忠翊運同德功臣特進輔國上将軍中軍都督府左都督掌府事太尉端國公上柱國阮黄賫捧金冊進封推忠翊運恊謀同德輔國竭節󰦛厚明󰒂
功臣上相明康仁智武貞䧺畧太王
尚其祇受顯褒勉圖篤弼惟久大永扶於國祚斯寵榮不賛於雲
仍欽㢤
命阮茂宣等賫勑追贈加封太宰太師興國公阮金為昭勳輔哲靖公
四月己酉朔日蝕天雨
大旱
二十八日右相黄廷爱領兵攻破右𨻫斬󰱐偽福郡公傳首詣京師
太原降将迪義營廉郡公[缺名]擒󰱐莫偽宏羙公
[缺名]檻送京師令斬之于草津
五月差太傅鄭杜太保鄭檸等統率太原将廉郡公向導攻勦太原破偽永郡公[缺名]營
永郡公率餘黨奔武崖
十一日莫敬恭以莫玉󱗲為太傅将兵㨿安子山攻掠永頼縣所至民多㱕之
節制鄭松差阮黄率水軍直進至海陽擊大破之
玉󱗲奔安博後㨿萬寕州
是月金星行失度
旱禱得雨
莫敬恭及其偽黨竄居明龍州至是多
率龍州人出掠諒山各州
節制鄭松差兵會諒山三司兵攻逐之
偽黨奔還龍州
六月先明縣武陵社人武登起兵㨿超類縣集眾聚黨自稱羅平元年
節制鄭松擒󰱐斬之
偽信王[缺名]起兵㨿武崖使偽寕國公[缺名]将兵拒戦于太原
偽越國公自衣黄袍起兵㨿三陽刼掠方民
節制鄭松差副将拨郡公范𠃔生将本部兵鎮守三農以安興化之民
七月初二日莫駙馬都尉太傅沱國公莫玉󱗲㨿兵萬寕州病死
其子駙馬山東等奔入龍州附莫敬恭
初玉󱗲将臨終有遺書勸於莫敬恭曰兹莫家氣運已終黎氏復興乃天數也
我民是無罪之民而使自罹鋒刃之中何忍也我等宜避居他國養成威力屈節待時伺其天命有所㱕而後可㔫
不可以力鬪力两虎相爭必有一傷無益於事也
如見彼兵所至我當避之慎勿𭁈鬪要宜謹守為重
又切勿邀請明人入我
中國以致民苦塗炭是亦罪之莫甚也
至是死
莫壮王莫敬章𭁈偽太國公出兵㓂掠青河四岐各縣
永頼人頼郡公謀反亦率本縣兵眾從之
時海陽諸縣人民大荒飢饉相食餓死者三分之一
八月右相黄廷爱率兵攻破諒山偽嚴國出降竟殺之
九月偽威王莫敬用等使其黨春山侯𭁈文國公等将兵襲攻太原
效順将廉郡公死之
節制
鄭松使太尉阮黄統兵攻破于武崖平之乃引兵還
十月節制鄭松差太尉阮黄統領水兵太尉阮有僚督率步兵二道並進直至大同攻破和郡公武德恭營分兵前後夾攻
德恭率子弟奔󰒂都
二将将兵還
太尉阮有僚出奇兵攻偽春山侯文國公等寨大破之獲象三隻焚其營舍而還
十二月大同偽武德恭使人献納金銀寶物馬
匹赴京入朝首服乞免罪
許之
立太王府于福林坊令移行在于城南門之左
時太原諸縣猶為偽威王莫敬用等所占諒山猶為莫敬恭莫敬寬等所㨿所在刼掠地方人民太半不得㱕農田野荒廢
乙未十八年[明萬曆正二十三年]
月時帝有風疾不䏻視朝
詔免朝及謁郊祀禮
二月節制鄭松令諸營将校大造戦船五十艘
三月會試天下󰁮人于草津
賜阮實阮曰壮進
士出身阮德茂等四人同進士出身
節制鄭松造作两輪車飾以珠寳象牙為之車上用篷漆車傍刻象牙檻四壁黒漆以金貼之
又作小梯登車
車前置一杠子使力士四人推之
其車式始於太尉阮黄之所制也
金木合宿在室分
令收天下各處大集錢以充國用
偽春山自稱為義國公使人盗捕公象一隻至感化州
四月節制鄭松差指揮使忠信侯[缺名]𭁈太原總兵德澤侯頼世貴領兵至感化州遇
偽威王莫敬用春山山東等
世貴縱兵擊之斬馘六百級又收獲公象一隻馬十匹及軍需噐械而還
是時清華原頭人偽太傅剛國公[缺名]起兵㨿乂安瓊瑠上畔擄掠居民
清華鎮守官何壽禄鄭文海等徵兵擊破之俘󰱐徒黨尽殺之
五月令諸營奇類有竭節宣力功臣始終全功定為三次奏功論賞
令出再三又寝不行
時人民大飢荒更兼瘟疫死者屍相枕
六月十二日偽春山𭁈普安人偽晉郡公[缺名以下]勝郡公桂郡公等合兵五百人刼掠三陽
時縣官大率兵民邀截要路斬獲偽晉勝桂等馘四十六級
春山僅以身免
旱
二十二日申時两日並出
二十四日太原總兵嚴郡公鄭惟精斬󰱐偽󰒂國公杜衍并其黨於太原
時偽頼郡公稱莅國公父子相率賊黨由安廣透入海陽刼掠沿河各至東潮襲攻鎮守營陵郡公[缺名]遂遇害
七月偽春山自稱保國公率賊黨攻掠普安縣
節制鄭松差兵擊破之󰱐馬四匹銅印一顆賊遂奔潰
又命頼世貴将兵攻破太原髙平等處俘獲偽将祈山王福王[並名]缺等併殺之
十三日甲申天無雲而雷忽震宫柱
其夜月又入心度内後暈歳星
二十三日甲午大會文武百官誓于昇龍城之南門左街
二十五日偽春山㱕降赴京請罪付㱕本属将後執殺之
火犯昴分經歳不入垣
命毅郡公阮惟一守金洞
八月令大點軍兵于草津得兵數十二萬餘
大旱自八月經歳無雨至明年二月始得雨禾榖枯死一榖不成人民大飢
九月令置平獄勘理官使决天下疑訟
以文官二員吳慥阮宏詞武官黎稹等為之頒以公差印
後再置三員為之皆不䏻守法其職遂廢
十月令脩理西京殿
時莫舊臣東岸人翰林𭓇士阮時󰕑自稱為太保禮郡公僣號其子為順治
王起兵㨿陸岸邀截諒山要路殺本處總兵蘭郡公[缺名]及奪取象一隻并財物
十一月節制鄭松差薊郡公潘彦領諸水奇戦船三百艘象一隻鎮守海陽青林鄭文彰守永頼阮廷倫守錦江海郡公[缺名]守唐安王珍守超類
十二月盗刼處處群起燒家殺人刼掠財畜丙申十九年[明萬曆正二十四年]
月二日偽壮王莫敬章移屯安廣㨿萬寕香蘭使其将永頼人莅國公嘉福人太國公[並名]缺莫宗子莫瑋莫理等領戦船大小
八十隻侵掠四岐永頼江
三日至青林青河江𭁈潘彦兵戦自寅至午大擊于江中
時潘彦馬未及鞍兵未及甲賊船已到營門軍皆失措潘彦出拒纔四十五人而已
膠水将禮郡公見賊勢大自度軍少力不䏻支自率本船軍人先退
潘彦以爲恇怯斬之以徇󰕛
於是人人殊死
又得西真一水隊輕船突進
賊将疑救兵至乃大潰棄船下水迯生
潘彦乃手招本兵大小船一齊突戦奮擊中流斬賊将莅
國公太國公安郡公[缺名以下]瑞郡公及裨将二十餘人斬󰱐賊馘二千二百九十八顆收󰱐船艘噐械不可勝數俘󰱐賊将豪郡公[缺名]等數人
賊黨各散㱕田里
即日觧送賊将豪郡公至軍門
潘彦親觧其縛慰之曰汝欲生乎竟欲死乎若欲生則吾用汝為向導擒得壮王則我饒汝死罪
豪郡公乃乞向導引兵兼行海道出安廣擒壮王以圖報效
潘彦聽󰰾令󰱇輕船鋭卒數百人戦船五艘自全身鎧甲内藏偽豪郡公于舟中
四日彦𭁈諸将謀曰兵貴神速
我以取勝之兵乘破竹之勢苟一戦两勝是天使我等成大功可較古之名将耳
僕願諸将士聽令同心戮力以立功名勦除偽賊則我等之功莫大焉
諸将皆曰願聽令
是日彦󰱇壮士假作敬章兵號衣旗色
自為前隊諸水軍隨後陸續󰱥進
是夜彦自乘輕船先突入重䦕
其守䦕人問之答曰我乃豪郡公兵船因戦勝俘󰱐賊将薊郡公等先觧送献納我王
由是得入重䦕直進三日夜到
萬寕州香蘭社
及将近敬章船敬章疑為豪郡公得勝而回乃迎之
彦曰我是薊郡公汝等宜速受縛免被刀鎗
敬章聞言措手不及乃棄船上岸走至沙中為官軍所󰱐及其妻妾二十人并斬其徒黨四十人
是時諸兵率多爭收賊寳貨致賊餘黨走散竄入山林
彦軍既󰱐全捷一󰁮連勝两陣軍士歡喜凱還京師觧納莫敬章于闕下
是日節制鄭松𬢱賞戦功賜潘彦金牌一两黄金十斤
又賞諸将士有䏻用命者銀子
三百斤設大宴饗勞之
是時莫臣多詭計告于明人曰黎兵者乃鄭氏爭彊起兵攻殺上國貢臣及莫氏子孫實非黎氏子孫重興之兵
由是明人多遣使過鎮南交䦕将牒文來我國每期大會勘黎氏子孫果有是否期至交䦕為約
二十九日命户部尚書兼東閣𭓇士通郡公杜汪御史󰱑都御史阮文階等候命先至鎮南交䦕𭁈明國左江兵廵道陳惇臨通柬牒辭多謙遜
後又使右将黄廷爱
将兵󰱥至謀山為應
遣族目皇兄黎梗黎榴及工部左侍郎馮克寬等同賫安南都統使司印及前安南國王印墨樣二件金子一百斤銀子一千两𭁈國耆老數十人同赴鎮南交䦕候行會勘
二月一日左江兵廵道提刑按察司副使陳惇臨牒催使帝親到鎮南交䦕以其會勘
五日帝親督右相黄廷爱太尉阮黄阮有僚太傅鄭杜等及諸将士兵象萬餘到鎮南交䦕約期會勘
時明人牽廷逾期退托要索求取金人金
印事迹等物件不肯赴勘卒過期
三月帝乃還京
夏四月令天下各處府縣總社係被經兵人民漂散許回復業饒役三年
然所𬋩多侵擾務行苛虐民或至流散未安其業
令閲󰱇原定新舊另兵
如有功已受職爵年老弱者饒汰之身才彊健者充補之以成兵額
望月食是時大旱夏務禾榖皆不得收陂澤枯涸草木多黄落花果不實盗刼群聚於民間大者七八百人小者亦不下數百人日夜燒毀
人家刼掠才畜水陸不通道途閉塞民多飢餓死者過半
五月太保和郡公武德恭自移大同營就義都居之
是月命效順翰林范鴻儒𭁈清華處承政使禮恭男胡秉國勘度本處桑洲土以定税額
秋七月時天無風雨瀘江水自漲溢者經旬
彗星出指西北行
令修造昇龍城内太廟各殿
十七日壬午奉迎
太祖髙皇帝及列聖皇帝等神位入昇龍城太廟殿歳時享祀
八月九日甲辰壬申時京師及山南山西江河并池湖井水無故忽自動一時始觧
是月旱密禱得雨
閏月朔日有食之
時令工象鑄造金銀人二軀各髙一尺二寸並重十斤又鑄銀花瓶二雙小銀香瓶五件又僃用土絹及諸貢献之物以防北使
冬十一月二十五日大安縣時務社人范沆自稱
為天南招討都元帥二十七日入㨿安謨耽溪山攻破附近社民所至人皆向服月餘眾得萬餘人
自此長安莅仁等府盗賊群起多阻行人徃來而隤上各社民兵多從賊黨
禮江侯父子亦傾心順服
節制鄭松差羙郡公裴文奎将兵𭁈安謨土官良郡公阮体討之俘󰱐范沆送還京斬之
十二月四日清華處鎮守将少保演郡公鄭文海卒
贈太保
是月差户部尚書兼東閣𭓇士通郡公杜汪等
候命𭁈廣郡公鄭永禄賫金銀人二軀及諸貢物就諒山城以候明人會勘
時明龍州土官多受莫黨賄賂因𭁈結連退托事未果就更值正旦節杜汪鄭永禄等復還京
丁酉二十年[明萬曆二二十五年]
月初十日命奉天府尹具設牲醴祭明康太王廟
十九日差候命官杜汪阮文皆等復至諒山鎮南交䦕探明人消息
遣北道将淳郡公陳德惠𭁈會郡公宏郡公[並名]缺等領兵護送
及至諒山
城駐營
時偽福王高國公[並名]缺等率眾奪擊殺會郡公于陣
淳郡公宏郡公等將兵走脱
及回至京皆削其兵權
杜汪阮文階等入㨿山峙得脱
三月安豐人阮當明偽稱福德二年率本縣人起兵刼掠旁縣
是日右将黄廷愛差属將收捕斬之及徒黨四人俘送營門亦斬之
時天雨血于山西地方後又雨雹
是月明人又使委官王建立就我國催貢會勘
牒于京師大議起行
二十八日帝親督右將黄
廷爱太尉阮黄阮有僚太傅鄭杜及左右都督七八員兵象五萬󰅾明委官王建立同行至諒山鎮南交關
四月初十日帝整飭兵象過鎮南交關與明左江廵道按察副使陳󰦛臨及廣西思明太平等府龍州憑祥等州官大行會勘
交接禮各相喜賀
自此南北兩國復通
命工部左侍郎馮克寬為正使太常寺卿阮仁贍為副使如明歳貢并求封
克寬至燕京適遇明帝萬壽聖節克寬上拜賀詩三十首
明英武殿大學士
少保兼太子太保吏部尚書張位以萬壽詩集上進
明帝御筆批曰賢才何地無之
朕覧詩集具見馮克寬忠梱殊可深嘉篤羙
即命下刊板放行天下
於是朝鮮國使刑曹參判李賥光爲之作序
是時明義土官勇郡公阮克寬父子𭁈僞黨連結聚集奸惡人欲乱京邑
夜常起火燒毀庯坊
事𮗓官軍捕得克寬父子三人及徒黨二十四人于昇龍城南門外並拽得木印旗鉦噐械及
勑命來納
節制鄭松令尽燒之斬克寬父子及徒黨梟其首級
二十日帝回京
御駕至安常
節制鄭松親迎拜于安常扶御駕還宫
帝乃視朝
節制鄭松親率諸大臣及文武百官行拜賀禮
令閲另兵
󰱇壮健者補兵額老弱者簡汰
然閲已經數年未曾見汰者致老弱多没于軍中
五月旱榖豆枯死
二十日帝密禱于禁中又立壇于大羅城夢橋合祭山川諸灵神始得雨
時有慈廉艾橋社人阮明智前𭁈偽克寬相友父子起兵㨿明義地方偽稱大德三年
太尉阮有僚俘󰱐明智父子俱斬之
是時萬郡公阮有力守清沔
有力為政日務寬平民皆爱慕賊不敢侵境内無事民安其業
六月四日山南效順将定郡公陳百年卒
是月無風雨瀘江水忽自漲溢衝激
是歳前大旱後大水田禾多損失歳屢不登民多流亡
秋七月七日太尉陽郡公阮有僚卒年六十贈
陽國公
十五日
阮有僚從姪嵩郡公阮公又病卒
熒惑𭁈歳星合宿在畢度容一指相接
令天下凣諸噐用隨以職品髙下不得僣越
令閲四政軍民丁壮等項以定原籍
時宋山人勝郡公枚求守神溪縣有善政民多爱慕保之擢為順化總兵
八月東岸土将淳郡公陳德惠及子陳德澤稱岑郡公謀反𭁈安世土将世郡公楊文幹父子俱率弟子夜遁從偽黨去
節制鄭松分兵差其子
掌錦衣衛䧺良侯鄭桃領兵攻之斬其徒黨
德澤文幹等𭁈子弟遠奔
時四政人民多煩於刈公象草又被所𬋩攪擾民不勝其苦多從偽黨刼掠民間
十月海陽土将水棠縣人水郡公[缺名]宜陽縣人禮郡公[缺名]俱率兵反擄掠海陽諸縣襲殺廵守将華橋侯[缺名]及本縣縣官
又有新明縣偽瓊郡公瑞郡公[並名]缺兄弟聚集徒黨所至脅掠人民𭁈水郡公禮郡公等相結眾至數千
海陽諸縣
人民畏其殘虐悉皆順從
十一月二十日節制鄭松差都督同知豪郡公阮沔羙郡公裴文奎薊郡公潘彦等領水兵五十艘往海陽攻破偽黨即日進𭛁
阮沔獨自驕兵輕敵自謂殘賊不足慮不𭁈諸将計𬢱乃親率本部内兵船四隻輕進突入戦陣中至賊伏兵處遇賊人船
豪郡公令𭛁大銃射之禮郡公被磾死於船中
舟中賊代著禮郡公衣催兵乱戦復剌殺豪郡公死於戦陣中
两軍混戦相殺官軍死者亦八十餘
人兵卒皆走
遇裴文奎兵繼至賊󰕛棄船登岸走散
文奎收󰱐阮沔首級而還
後文奎再将兵拽尋󰱐禮郡公首回京觧納令梟三日
節制鄭松議賞文奎金十斤陞少保
是月令天下各處建鄕試塲取士
十二月偽陳德澤等㨿兵大慈使人盗捕公䧺象一隻
節制鄭松令廣郡公鄭永禄奉郡公鄭有用安岩侯阮鎮安全侯阮光登瓊陽侯阮金龜等領兵追及獲斬之收捕妻子而回
戊戌二十一年[明萬曆正二十六年]
月十六日頒大赦布誥天下
一切盗刼迯囚及經年賦税並皆赦免
二月詔陞公子鄭𭫨為平郡公使督率兵馬以防盗賊
三月旱西北多風起禾榖草木枯死
節制鄭松使右将黄廷爱将兵攻畧陸岸󰱐䧺禮之子莫敬倫并馬三十五匹及噐械而還
節制鄭松又使太尉阮黄領水軍畧定海陽攻破水郡父子及徒黨
水郡走入水棠㨿山峙
官軍乃還
水郡使其黨瑞郡瓊郡侵掠青林青
河等縣閲取地方丁壮編入隊伍為兵民多走散
四月會試天下士人
賜阮庶阮惟時黎弼四等進士出身阮克寬阮儉等同進士出身
大旱
自正月至是月始得雨
節制鄭松差右将黄廷爱統諸步兵太保鄭檸等徃畧定東潮因進兵以擊水棠之北
又使太尉阮黄統領水軍少保裴文奎等徃畧定海陽處因進兵以擊水棠之南
又分使振郡公海郡公
薊郡公壮郡公等将内水各奇徃經畧青林青河出金城以截水棠之上路
是日三道一齊進𭛁
阮黄差本營将士先突入破水棠山峙士卒争先乃俘󰱐偽水郡公賊黨破潰
諸道兵進到收󰱐賊黨船艘
偽瓊瑞等率子弟迯出欲回先明
到半途遇裴文奎兵大擊两兵混戦於江中自辰至申賊兵力乏潰走
文奎催兵乘勝逐比破之俘獲僞瑞于舟中斬馘百餘級僞瓊乃率餘黨奔于安廣
二十四日官兵還京俘送偽水
瑞献納
賞功畢斬水郡公瑞郡公等于廛橋梟其首級
五月山陽僞越國公死其眾無統山西守将清郡公鄧璥膠郡公阮有佳等進兵攻逐斬馘數千級󰱐馬十匹而還
是月令裴文奎督率新明安陽二縣兵丁使将兵徃鎮守以安方民壮郡公阮峩守青林華陽侯王珠守嘉遠
是歳旱
七月己亥天小雨數日
八月旱莫䧺禮之子敬用聚黨于安博僞稱威王
後數敗乏食乃謀誘殺土官富良侯[缺名]而取其土地
人民
富良𮗓之謀遂沮
莫敬用自率子弟逼之
富良以計就之使妻迎降首服曰大王權重兵勢且大追隨奔走之人更多武勇
妾夫乃一村人耳未曾見此兵事聞大王之兵所至驚惶悚慄故使妾身代徃願大王列兵安寨于境外令行禁止整肅兵士固守營寨謹防
朝廷之兵來則禦之
後大王自󰱇手足親近不過數十人隨妾入家到即引夫拜謁然後進納土地人民
威王聞言大喜即󰱇左右手足子弟親近四十人
自入富良侯家村
富良侯使兵守閉䦕隘得𦂳乃出家迎接拜跪於前曰臣居僻境兵少良足
大王至此少可安身養兵畜銳乘時待釁招募州縣收拾兵眾乃可復興前業
兹臣有一山峙遠且深險大王只可将親近數人入㨿深山臣遣家人贍給奉侍其餘左右将校皆暫居臣村宅以給養之再圖後󰁮
威王聽󰰾乃率手足四五人共入㨿山峙
去了富良侯即将威王子弟四十人盡殺之不許泄𭁈威王知之
富良侯密
差人馳告京師乞兵救援觧送威王
於是節制鄭松差都督林郡公廣郡公華陽侯等領兵到富良侯村宅果擒󰱐威王俘送京師
後論陞賞富良侯總兵職
九月旱
是時連月亢旱禾苗枯死帝乃密禱禁中又合祭各神于夢橋始得雨
六日安世縣楊文幹遣其妻牽馬二匹牛二隻赴京首服
許之令遣其夫出首宥罪
彰德芝泥監生阮時󰠐偽號兵部尚書林泉侯
時擒󰱐送京監之後迯脱免
令廣德縣作紙局造作大方新樣紙納官無得私賣
是時人數假令示故有是禁以防奸人
又令各處承司府縣如見上司差有帖示者查實新樣𥿄依例承行如不是者引納論罪
令諸府縣社該官閲󰱇該内民丁十八歳以上身才強健者編補為另以益兵數
然閲法多冗民不勝其苦
十月令清華乂安順化廣南等處構作󰱇塲候
閲丁壮以補兵額
會歳終未行而止
十三日節制鄭松表奏差右将黄廷爱統領兵象及太保鄭桐少保鄭栢都督黎文歡指揮使陳祚等将兵萬餘攻勦諒山偽黨
使兵部右侍郎阮瑋為督視官
又差太傅鄭杜統領兵象及石郡公王珍洮郡公陳震太原總兵德澤侯頼世貴等将兵攻勦太原偽黨
又差清郡公鄧璥膠郡公阮有佳等公勦山陽當道賊軰
又差拔郡公范久生鎮守臨洮諸要路以安興化之民
十七日世郡公楊文幹父子赴京乞降饒其罪
二十三日鄧璥阮有佳等兵至當道攻破上蘭賊偽
扶髙棄寨走大蠻州
璥縱兵追之斬僞将扶衛朝巴等󰱐馬匹銅印鉦旗噐械甚多乃還
是月髙平土官總兵同知勇郡公何益率兵攻破定化州賊斬󰱐偽忠國公[缺名]及徒黨三十五馘得馬三十匹赴京觧納
二十八日令絞莫敬用于東門市
十一月初
四日當道土官衛󰒂侯宋時照将兵攻破僞莫斬得僞扶勝侯[缺名]𭁈徒黨馘十五顆󰱐馬一匹其噐械不勝數
初六日右将黄廷爱至諒山城差都督林郡公陳福領兵千餘攻破脱朗州賊
時莫敬恭兵從龍州來七泉使偽萬國公[缺名]拒戦
陳福縱兵大擊斬萬國之子󰱐其妻孥徒黨焚其營寨賊兵潰散
福等乘勝長驅直至敬恭營
敬恭使福王領家小粮食先退入㨿龍州
至徒中遇陳福長
子壯義侯陳鉄伏兵起攻之
福王與兵卒相爭奪路走入龍州
王顧謂陳鉄曰有乾統王尚在後汝若欲追吾等乾統至此恐汝軰皆為泉下之鬼也
陳鉄聞之不敢追使弟子收拾財貨而還
敬恭見陳福兵進攻乃使其將蟠郡公勝郡公[缺名]等將兵斷後與陳福兵相拒
敬恭自領兵拔寨望後潜退陳福見僞将拒敵縱兵擊之斬得蟠勝軰于陣餘黨奔潰
敬恭乃率將卒數千人奔入龍州又遇陳鉄伏兵截其要路
敬恭
自督大兵衛之
時陳鉄兵少不敵乃復棄其所󰱐財貨拔隊直入髙平
敬恭兵急渡河去
後陳福兵進至擒󰱐敬恭第二男十二歳
時敬恭兵已遠去陳福令收兵回諒山與右将太尉榮國公議還京觧送敬恭男子以献
以户部尚書通郡公杜汪為少保
是月太傅鄭杜進兵攻太原通化感化地方
差總兵頼世貴攻勦髙平
兵至三弄山世貴不能料敵
賊黨率各将蠻人四面夾擊世貴大敗
走三日夜至上思山為賊所󰱐公象一隻而世貴兄弟多𢃄鎗僅脱身走
鄭杜見戦不利遂議還兵朝廷論削世貴兵權
滛雨
十二月三日令絞莫敬恭第二男于東門之右
初六日節制鄭松差候命官杜汪等先僃󰀩註禮物至鎮南交䦕迎接北使
先是使臣馮克寬等賫貢物及代身金人沉香象牙至燕京上表乞脩職貢
明帝見表大悅復詔封帝為安南都統使司都統使𬋩轄南國土地人民及賜安
南都統使司銀印一顆使馮克寬等賫勑書回國
克寬乃上表曰臣主黎氏是安南國王之胄憤逆臣莫氏僣奪不忍負千年之讐乃卧薪嘗膽思復祖宗之業以紹祖宗之迹
彼莫氏本安南國黎氏之臣弑其君而奪其國實為上國之罪人而又暗求都統之職
兹臣主無莫氏之罪而反受莫氏之職此何義也願陛下察之
明帝笑曰汝主雖非莫氏之比然以初復國恐人心未定方且受之後以王爵加之未為晚也
汝其
欽㢤慎勿固辝
克寬乃拜受而回
初克寬以萬曆二十五年四月過䦕至十月到燕京拜謁明帝十二月初六日辝明帝回國前後凣一年餘四箇月使道以通
十五日克寬回至鎮南交䦕明左江官差委官王建立投𮞏公文赴京師
節制鄭松差右相黄廷爱太保鄭檸整僃󰀩衛迎接明使王建立𭁈克寬等
二十五日帝過江就菩提拜詔接使還于内殿
節制鄭松𭁈大臣文武入内殿朝謁
勑書宣讀畢見所頒銀印一顆
乃是銅印因𭁈文武大臣議復回書𭁈明國讓責明委官王建立回北國𮞏奏明帝
明土官受莫敬恭賄賂又𮞏奏明帝許敬恭安𢮿太原髙平地方
己亥二十二年[明萬曆正二十七年]
月二十八日少傅瓊郡公阮茂宣卒年八十二
茂宣雷陽盛羙人
二十八日羙郡公裴文奎觧納僞瑞郡令殺之
二月時彰德芝泥監生阮時忱僞稱尚書禮國公青林蔓汭人偽稱少保安國公福禄人偽稱
忠郡公聚兵安朗地方
平郡公鄭𭫨差人捕捉觧送京師
悉令斬之
吏部右侍郎阮宏詞卒
大理寺卿陳福祐卒
二十七日以工部左侍郎馮克寬爲吏部左侍郎封梅嶺侯
三月明左江官陳惇臨使王建立復賫良馬玉𢃄衝天冠賜節制鄭松請為鄰好并柬文二帖内寫八字曰光興前烈定國元勳
節制鄭松益厚遇之使人護送還國
四月初七日行在内殿流星大起敬天殿折一角
進封都将節制各處水步諸營兼總内外平章軍國重事左相太尉長國公鄭松爲都元帥總國政尚父平安王
使司天監黎文惠等擇日行󰀋封禮
其冊文曰王者建極錫福道惟公蕩蕩平平人臣定國樹勳禮當厚尊尊貴貴
蠲辰誕恊鏤冊載華
推忠翊運竭節宣力功臣都将節制各處水步諸營兼總内外平章軍國重事左相太尉長國公鄭松國望泰喬家庭文武
建謀定策安社稷光植中天講信修睦比鄰封敉[音米撫也]安邉境
功特髙於宇宙位宜冠於臣僚
特遣太宰榮國公黄廷爱賫捧金冊進封都元帥總國政尚父平安王
爰賜玉鑽以作介圭仍錫土田以廣封邑
尚其秉共慎位皇皇恪守於王章脩德匹休世世永膺於帝眷
王其欽㢤
二十一日大開會宴
六月𬢱定律令
是歳三月大旱至六月
時天無雨禾苗枯死
十三日帝親𭁈平安王就射堆處立𡊨致禱後始
得雨
十六日酉時月食
七月清華鎮守将少尉麟郡公何壽禄卒
令欽差本處閲󰱇官黎文歡黎文植等代其職
其󰱇簿差詣京進納
時大同武德恭反僣稱隆平王使手下将銳郡公等率大蠻州兵攻畧太原白通州各峙山脅取銀塲税
於是平安王命海郡公廣郡公奉郡公等将步兵進擊仍遣鎮守将衛義侯宋時照向導擊破之
八月六日令旨諸營長官及各奇隊該官諸本
營奇隊長次隊長其員有竭節宣力公臣并堅義從軍日久有功應僃類姓名詳註住址職爵逐一明白期本月中旬投納候閲定具本𬢱送該衛門銓除各職以示答勳
二十三日太白犯入太乙星
二十四日丑時帝崩
是時平安王𭁈朝臣𬢱太子性不聰敏乃奉次子維新立之
以本月二十七日即位于行在
大赦
改元
詔曰朕惟天地生物為德必宣氣行化
以神並育之機帝王守位以仁必敷訓錫福以示大公之道
理達無間言式用敷
我國家天𭁈人㱕神傳聖󰱥
謨烈咸正罔鈌紀綱至詳且僃
所以遣後人者盖深遠矣
皇考紹恢丕緒在御二十有八年適倦于勤以國事付托于朕
朕方在疚哀慕不勝
然以社稷至重姑抑私情勉從公論謹於本年月二十七日嗣大曆逾年改元
自念以幼冲之資承艱大之業負荷惧弗克堪守成不可無助
寔頼主帥尚父平安王明朂匡
救之德暨諸舊勳大臣左右鄰弼賛佐彌縫之力庶幾嗣有令緒答楊先訓上副天心下蘇人望以衍宗社億萬年無疆之休
今即政臨民正四方望宣澤承休之日
宜建極敷言施惠行慶以𭁈天下正始
其以明年為慎德元年
兹方即政一初宜廣推恩四海所有寬大名條頒布天下如賜功臣爵土加封祀典各神饒拖欠賦寬恤始回流民并原受偽職查實仍還前有及内外官賜恩陞級𭁈勇士生徒社長官員子孫等並
賜資有差
於戱正始大春秋一統兹徵貞觀之期享國兼殷夏歷年用集綿洪之慶
布告遐邇咸使聞知
二十五日禮部出榜曰大行皇帝賓天其天下臣民照依服制等次遵行
其尚父乃勳王也而爲社稷重臣不𭁈百官同列應服一百日
諸親王及文武階自郡公以上預朝班者[若從營者不拘]𭁈朝堂各員[五品以上]外任方靣各員應服三年
武階有侯伯爵至五品以上[若從營者不拘]内監司自六品
以下文階部寺首領府縣校官以上[若從營不拘同]者服期年
武階六品以下文階八九品朝謁服九月
護衛校士按吏華文服五月
官員妻預命婦者服期年不預命婦者服一百日並禁華飾
溢任調除䕃官從官雜流官服五月
舍人文属官員子孫将臣社長及土酋輔導并湯沐邑及畿内庶民並服一百日
天下各處百姓服二十七日
並禁音樂并絲色珠玉金銀等服用
男女嫁娶官員男女停一百日庶民二十七日並以令
到爲始
是日丑時流星大作長如帛疋及入地聲如巨雷
九月二十日令将士護送大行皇帝梓宫㱕山陵
大𧻗史記本紀續編卷之十七終
大越史記本紀續編卷之十八
黎皇朝紀
敬宗惠皇帝[諱維新世宗次子也在壽三十二崩塟華臠陵]位二十年帝容貌雄偉繼体守成而天謀致有不祥之事良可悲夫]
下晏然
然偏咱那庚子慎德元年
[十一月以後弘定明萬曆二十八年]
元年夏五月大水
是時太尉端國公阮黄陰使薊郡公潘彦壮郡公吳廷峩美郡公裴文奎等謀反
平安王𭁈諸臣方議征討
黄欲售私計托爲請兵追擊遂大燒營寨潜回順化
此時國内擾攘人心摇動
王乃翊拨
皇上回銮以圖固本
時潘彦吳廷峩裴文奎等引兵附莫招安城市
既而彦疑文奎有異謀乃使人射殺文奎於江中
彦自稱爲節制郢國公廷峩稱爲太保花郡公彦弟缺名]
稱爲前步營瓊郡公用莫乾統年號牌示禁止
文奎妻阮氏年欲爲夫報讐泣謂本軍曰有能竭力報恩殺得彦者重賞
彦聞之大怒
六月朔彦𭛁軍至黄江交戦
文奎妻兵射殺彦于江中
平安王遣僉都御史嘉祿子黎義澤賫書于廣南太尉端國
公阮黄
曰大臣與國義同休戚舅以國言之則累世勳舊之臣也以家言之則親親之義也
傾以僞莫僣干國運遭否先祖太宰興國昭勳靖公[興國公阮金乃平安王之外祖故亦稱先祖也]
首唱大義翊莊宗皇帝於崎嶇之間各分復正
先祖即世先考明康太王當國重寄以舅肺腑之親委以順廣二處
舅自受命撫安方民寔有其功
先考上賓甥掌兵政仍舅舊職
累書催督財賦漕運以濟國用舅每以海道難阻爲辭
及其城既復天下既定
舅始從容就道
朝廷優加營河中一府及山南上伴七縣授以右相意欲舅與左相榮國公黄廷愛左扶右持以濟中天之業安南國之民
比者逆臣潘彦裴文奎吳廷峩等萌心背叛稱兵犯順甥方與舅料理兵事追勦逆黨不期舅不待命私自𢫔回摇動方民
不知本舅意耶抑誤咱彼計耶兹裴文奎潘彦互相攻擊俱被殺戮
乃知天道昭明禍不旋踵舅亦知之矣
事既如此舅果能超然覺悟追悔前咎思先祖之勳業
當使人奉書詣行在𢪒禀督集財賦以供國用則以功凖過朝廷自有典憲而舅之前日勳業得以復全累世勳各事業永永不替
若其不爾則以順攻逆朝廷用兵有各矣舅之各節當如何耶舅在兵務常以經史留心其審思之毋貽後悔
義澤行至境内揣知黄素多謀自貯詔書于筒置于野外叢處使舍人移來
黄聞之謀奪詔書圖辱使者
夜令勇士就于住處刼奪囊槖罄尽回㸔不見詔書又使就于住舘悉焚之
黄
以爲書文尽焚扵烈焰之中
明日親率将佐整飭象馬儀衛來迎望見義澤两手捧書而至乃自駭愕顧謂将佐曰天生主将朝廷有人
自是無復有睥睨之志
東土人僞威武侯[缺名]
率本道兵船艘三百隻自稱海陽大将
莫宗親僞祁惠王招山南兵自稱南土節制
時莫茂洽母僞稱國母代居尊位
莫氏宗室及餘黨前避山林者至是𭁈茂洽長子[缺名]
並赴京拜謁
茂洽母使人迎敬恭自推恩賞上自官員下至庶民不拘
新舊勳勞各封爲都指揮使同知僉事左右校點等聀
秋七月敬恭在関門𭛁行至武寕市橋吳廷峩等各率本属縣兵往迎之敬恭皆仍其爵
扵是天下官員将士共迎敬恭至京師
時帝在清華留鎮郡公鄭林扶駕遣尚父平安王出兵拜頂處駐營
僞雲郡[缺名來降令饒其罪
八月進兵出長安
捉得茂洽母在中都城
船出喝門直進至京
莫兵大敗溺死者不可勝計
由是尽復京城
数日潘彦弟瓊郡出首亦饒其罪
時僞西道将涯郡[缺名髙郡[缺名㨿兵于日昭地方
夜時大兵潜至日昭營
涯郡驚走
收獲船四十隻象七隻來献營門
王大喜
九月捕得吳廷峩于天德江献營門令斬之
僞威武侯南陽侯缺名将船二百隻至青池縣翁莫處𭁈官軍交戦大敗威武侯走㨿海門
禁遏鹹盐買賣
冬十月平安王差海郡公阮廷倫領兵南征
船至黄江口𭁈南陽交戦敗走棄船四十餘隻收兵回京
王大怒遂罷其聀
十一月大赦改元以是年爲弘定元年
立浮橋過大江于翁莫津
十二月殺萬郡公[缺名在草津
莫敬恭走至金城縣使南郡缺名㨿南昌縣立營寨水步日夜廵守
南郡殺威武侯取其粮食
山西将涯郡髙郡等避居大同土官隂毒殺之
辛丑弘定二年[明萬曆春二十九年
正月平安王大兵進𭛁𭁈賊黨南陽交戦
官軍前鋒振郡公[缺名亡于陣
會賊黨南郡峩郡俱死官軍大勝收󰱐船艘婦
女牛畜財物以千数還京
梟南郡峩郡二首于長安以令眾
後又擒得南郡季弟漕郡渭郡來献軍門悉斬之
令下招安人民悅服
三月平安王差兵畧定海陽
莫敬恭聞之自棄兵馬而走
大兵進至悉燒毀營寨而還
夏四月擒得僞勇郡誅之
勇郡青池人也
天雨石
五月修築堤路自彰德至羙良以待迎接乘輿
秋八月帝自清華進至京師登御正殿
有黄竜之瑞
冬十一月始開鄕試科取士
十二月命登郡公阮啓領兵畧定山西京北地方
明年二月還京
壬寅三年[明萬曆三十年]
春二月會試天下士人
取中格阮登等十名
及廷試上御敬天殿親策
賜阮登等二名進士出身阮珙等八名同進士出身
閏二月大同土将淳郡公缺名]來降
三月天雨雹
夏四月俘獲僞惠武王檻送京師斬之
是月望月有食之
秋八月平安王觀兵于草津
癸卯四年[明萬曆十一年]
三春三月月中有黒子三點
夏四月朔日有食之
清沔人夜入殿中坐于竜椅命斬之
是時平安王疑登郡公阮啓有異心命内監岳郡公裴仕林械繋之按驗無賍一年乃赦
甲辰五年[明萬曆十二年]
三春會試天下士人
取中格鄧維明等七名
及殿試賜阮世標等二名進士出身鄧維明等五名同進士出身
丙午七年[明萬曆十四年]
三遣正使黎弼四副使阮用阮克寬等如明進謝恩禮
又遣正使吳致和阮實
副使范鴻儒阮名世阮郁阮惟時等二部如明歳貢
丁未八年[明萬曆十五年]
三春會試天下士人
取中格吳仁澈等五名
及殿試賜劉廷質進士出身吳仁澈等四各同進士出身
戊申九年明萬曆十六年]
三春二月初三日日中有暈两重
是歳天下飢
秋冬粟米大貴人多餓死
庚戌十一年[明萬曆十八年]
三春會試天下士人
取中格阮進用等七名
及廷試賜阮文奎進士出身阮
進用等六名同進士出身
冬十月户部左侍郎衍嘉侯黎弼四啓言扵平安王其一定世子預付兵權以固人心其二處置強藩以一制度夫王者以天下爲一家卧榻之側𡸈容他人鼾睡兹太原諒山廣南順化等處本是先王境土曠年積弊任彼自爾強梁
若不處置恐爲異日之患
今聖上濟英雄之志百戦百勝以有天下
将佐雲集士勇技精
飲馬則河水乾磨劎則山石缺戦船千艘雄象百数
天
下精兵悉聚京師而縱賊不擊此所謂養虎遺患也
昔唐憲宗從黄裳之請以法度裁制藩鎮卒成中興之功
由唐以來𡸈無忠言以啓之乎恭乞裁斷行之
國家之億萬年無疆之業其在扵此
辛亥十二年[明萬曆十九年]
三冬十月十六日傘圓山崩凣十二丈餘
十八日安越縣天雨血凣一日夜壬子十三年[明萬曆四十年]
秋八月御史󰱑僉都御史芳泉伯阮惟時𭁈十三道監察御史范珍等啓言扵平安王以爲民者國之本治國之道爱民而
已
又聞天𭁈民一理民心悅則天意得矣
是以善爲國者爱民如父母爱子聞其飢寒爲之哀見其勞苦爲之恤禁其苛暴止其擅賦使民皆遂其生養而無愁恨嘆息之聲
此所謂知治國之道使民之誼也
今聖上有意於民一政之施務在養民一令之行深戒擾民
其爱民之心真天地父母之爲量者
第奉行者未能仰體德意務行苛虐𧡟爲奢侈該一縣則困一縣之民該一社則困一社之民凣其擾民之事無所不爲
使天下之民男或無衣女或無裳𰙔唱之席不復置婚姻之禮不復備養生送死無所資飲食日用無所給貧弱氓隷昆虫草木俱不得遂其生
是以感動天地致天心未上順洪水之灾泛溢過常得非時政所䦕其可不恐惧脩省思所以致此之𠧨乎必䏻行保民之政則下順民心上合天意而轉灾爲祥年榖屡登家人給足海内昇平國家億萬年之基業今其自是有永矣
冬十月太傅清郡公鄭𭫨擒得僞蕭國于天健
山蕭國金榜不奪人也]
癸丑十四年[明萬曆十一年]
四春會試天下士人
取中格裴必勝等七名
至廷試賜阮俊等七名並同進士出身
夏四月遣正使劉廷質阮登副使阮德澤黄琦阮政阮師卿等二部如明歳貢
五月望月有食之
六月順廣太尉端國公阮黄卒
秋七月望月有食之
八月命太傅清郡公鄭𭫨經畧安廣等處恢拓境土
所至人民㱕附留属将鎮守而還
冬十一月命朝臣分行各處問民疾苦
漂流者饒役三年使得安居復業
甲寅十五年[明萬曆十二年]
四夏六月勑封王孫鄭杖爲廉郡公鄭柞爲荣郡公鄭梌爲香郡公鄭榜爲會郡公鄭榛爲普郡公鄭廉爲朗郡公鄭栻爲倫郡公鄭棣爲和郡公
秋九月封王子鄭棣爲瓊郡公
以刑科都給事中阮有作爲海陽參政
冬十一月雷嗚
乙卯十六年[明萬曆十三年]
四春二月朝堂阮澧等啓陳時弊凣八條
平安王嘉納之特厚賞賜
三月朔日有食之
二十八日申時弘烈盛烈等社陂無故水涸當五刻後復如故
秋閏八月遣少尉舒郡公阮景堅等𭁈刑部尚書兼東閣𭓇士羙溪侯阮澧等迎接使臣回還
丙辰十七年[明萬曆十四年]
四春正月二十六日月有食之是月會試天下士人
取中格武勉等四名
及廷試賜黎致用等同進士出身
二月以吏部右
侍郎春陽伯阮名世爲户部左侍郎工部右侍郎禮川伯阮克寬爲刑部左侍郎御史󰱑僉都御史芳泉伯阮惟時爲副都御史
又論奉使功陞寺卿仁嶺伯劉廷質爲吏部右侍郎福岩伯阮登爲户部右侍郎並加侯爵參政唐川子阮政爲太僕寺卿伯爵
三月二十七日陞署衛事東陽侯阮文祚爲沔郡公花陽侯王珠爲浦郡公
秋九月户部左侍郎衍嘉侯黎弼四吏部右侍
郎仁嶺侯劉廷質等啓言於平安王以爲天心仁爱必形於譴告之中或不知自省天又出灾異以警惧之
以此見天心仁爱人君如此其至
本年五六月間農務正殷天既作旱熯耕農觖望
兹八月日禾榖方成天又降旱灾遠被郡國
一年二旱灾異間見屡出閭里之民多有嗟怨得非時政所䦕使之然󰊹
兹聞令催清華處各縣社逐項選益另兵
恐非閲選之時
若此令一行其諸權勢所該隨而效之更加選補民命将
何以堪恭乞以敬天恤民爲心酌停益兵以爲仁政之事
如此則民心悅天意得和氣致祥耳雨降嘉禾興黎民陶給足之休國勢奠泰磐之壮而祚胤永無窮矣
丁巳十八年[明萬曆十五年]
四春正月望月有食之
以郎中裴秉彛爲安廣道監察御史以其󰁮宗忠義始終全節故也
又以郎中杜世隆爲廣南道監察御史以其父有功於國故擢用之
秋八月十五日有颶風大起水潦淹浸禾榖盡
空
十六日月有食之
加吏部尚書掌六部事兼御史󰱑都御史澧郡公阮文階爲少傅
九月時五榖當熟颶風大起鹹水破潰近海之民多被其害
山西處大蝗
戊午十九年[明萬曆十六年]
四春正月望月有食之
二月命太傅清郡公鄭𭫨率属将舒郡公阮景堅澧郡公阮文階拔郡公缺名]右郡公謝世福登郡公阮啓附郡公阮潶𭁈督視禮部左侍郎芳蘭侯阮實又命太保萬郡公鄭椿率属将𣹟郡
公黄廷逢倫郡公鄭栻普郡公鄭榛朗郡公鄭稴𭁈督視副都御史芳泉伯阮惟時等分爲二道進兵會擊莫慶王及僞智水等
賊黨聞之皆遠遁
太傅清郡公鄭𭫨密差富禄侯缺名]斬得僞立郡公
三月命太保鎮郡公鄭林率属将禄郡公缺名]會郡公鄭榜等往伐武崖僞黨
以刑部左侍郎禮川伯阮克寬爲督視
又添差左軍營将士一千前軍營将士一千𭁈俱進擊
賊黨聞之震駭悉
皆解散
夏四月時榖大豊稔乃分遣培築各處堤路以防水患
是月安定縣丹泥上社銅皷山崩
命官往告祭之
二十四日寅時有彗星見于西南方形如紅絹
二十八日酉時有星直騰西方走形如帛疋
閏四月命太傅清郡公鄭𭫨太保萬郡公鄭椿等督領象馬士卒往伐僞豪郡徒黨于安勇地
方
諸軍被嵐瘴而回士馬多損
秋八月天雨金形如黄米又雨米如黒米雨酒如甘酒
九月時有白氣形如鉞直立每夜五更常見在東南方經是月下旬至十月上旬始滅
冬十月四日吏部左侍郎富春侯吳致和户部左侍郎衍嘉侯黎弼四與范珍等啓言于平安王曰窃見本年九月下旬有異星寅刻見于南方長一丈餘又有雷動非時
前月又有雨黒米雨
沙金
等事涉扵恠異得非時政所䦕
其他背理傷道难以疏奉謹以六事陳之其一乞脩德以祈天命其二抑權豪以養民力其三禁煩苛以厚民生其四抑奢侈以豊民財其五禁盗劫以奠民居其六脩軍政以護民生
時帝以國家庶事委平安王總裁故洞達謹啓欲以上聞輔行仁政
吏部右侍郎仁嶺侯劉廷質啓言于平安王曰窃聞天降灾祚在德𭁈否
作善則降之以祥不善則警之以異
然因灾異而脩德則無
損
是以古人以天自處而致謹於天命之際
漢文帝克承天心而變異消弭宋景公一發善言而灾星退舍
國家自恢復以來天地未應美祥未至而灾異頗有疊出
本年秋候天雨黑炭則是異也而當時諱言灾異指爲雨米
𡸈至和如史皇之時而天爲雨粟者乎天雨黄沙却是恠也而術士好言祥瑞指爲雨金
𡸈亨通如夏禹之世而天爲雨金者乎意者既示之警或未省悟九月下旬越本月旬異星見于東南方見者
無不駭慄尤非小異也
得非德之未脩政猶闕失而𦤶然歟今政事所行不逮往年命令之布該將不體上人寬恤之意務行苛虐竭民財産愁苦之聲足以感動上天而天警以恠異人主覩是宜以自省也
恭願謹祗天戒惠養小民凡一毫有便於民者行之一弊有妨於民者去之
尤且施仁政於民
京畿庯坊之民所當恤也則號令諸將禁戢攘奪以强天下之原本清華四政之民所當恤也則申勑諸將勿爲煩擾以壮國
家之堂基
如此近者被其澤而説遠者聞其風而來斯得民矣
人心悅於下天道應於上將見灾星轉爲景星之祥沴雨轉爲甘雨之瑞諸福之物無不畢至而王道大成矣
朝臣上奏其略曰天人相與之際甚可畏也
人事不脩天以灾異譴告之
兹本年九月下旬越本月上旬每夜五鼓沴星現東南方形如白雲形如白練形如尖梭形如芒刃頭尾尖細視之駭慄
又有雨下金如土雨下米如黒雨下酒如
甘嗚非時之雷灾異稠見
變不虚生意者内有失德外有失政紀綱彫弛法令未張官吏苛刻民星摇動人事多失和而致然歟謹察周書王省惟歲卿士惟月庶民惟星盖言人事有得失休咎之徵各以類應
兹年異星夜見灾沴並作此上天示戒乃恐惧憂勤之日
見天心仁爱每寓於譴告之中請修德以禳之可乎
昔宋景公一發善言而灾星爲之退舍宋太宗一開齋禳而彗星自然隨滅
視前代所行之事可爲徵驗
臣
等伏乞髙明大德因灾而惧側身脩行設祈天𡊨齋戒密禱庶幾誠心感格玄象隨應沴星退舍和氣致祥隂陽調而風雨時群生和而萬物殖海宇措衽席之康國家置泰磐之壮基緒之傳今其自是有永于以衍宗社億萬年無窮之福
上覧其奏留中
十一月夜五更彗星見東方月餘始滅朝臣啓于平安王曰本年九月下旬有異星見于東南方本月十一日夜再有異星出見其灾異屡見如此
意者上德有所未脩政事有所舛紊人謀或有異圖而致然歟如人君再拱扵上所親者正人所行者正道間有細人出入内殿導引爲非如官方已有吏部反特許聀名非例賦税已有户部反差人到民爭收詞訟已有該勘衙門間有咱人誣告捉人取財軍項已有府司衛所間有差人勾取軍色重役乞具本革前弊照行
紀綱法度已有成憲具在如該将止許該兵不有該民兹各該官專民專財專殺又私󰱇益兵一家至五
六人重收官税一田至两三租該總該社勾勘户婚田土諸訟水路陸路私置巡司巡察衙門
乞令諭諸将一切停罷
他如隂有異圖乃人謀不軌恭望裁察
這此等弊乃亦天星示警正恐惧脩省之日
宜宣召大臣𭁈諸王子諭以王業󰠡难改革弊政務悅民心庶幾人心悅天意得灾星轉爲景星世治陶爲至治太平做十分祚胤傳億載國家基緒今其自是有永矣
王留思之
己未二十年[六月以後神宗永明萬曆四十七年]
祚元年春正月十六
日未時大火起自王府門後延燒两邉庯坊透入朝堂端門楼及左右直廬皆空尽
二月會試天下士人
取合格陳有禮等七名
及殿試賜阮瀨進士出身裴球等六名同進士出身
三月平安王往東津楼觀舟
回到三岐路忽有伏銃𭛁射王象
捉得其人監拷知帝與王子鄭椿隂謀殺王
夏四月王使太傅清郡公鄭𭫨與内監岳郡公裴仕林入内殿鞫問遂尽得其状
五月十二日遂逼絞帝崩
後追尊爲惠皇
帝廟號敬宗
六月皇子即位于勤政殿改元爲永祚元年
大赦
初萬郡公鄭椿隂謀射殺王父至是黎弼四劾之仍監于内府
神宗淵皇帝上諱維祺敬宗長子也在位二十五年遂位六年復位十三年壽五十六歳而崩塟群玉陵帝隆準龍顔聰明博覧深畧緯文可然宫闈無制敎感浮屠此其所短?]
稱令辟
其母端慈皇太后鄭氏玉楨乃尚父平安王之次女也以弘定八年丁未十一月十九日
誕生
及敬宗崩平安王尊立爲帝以誕日爲壽陽聖節
庚申永祚二年[明萬曆十八年]
四明神宗崩太子光宗即位纔六月而崩
熹宗遂即位改元天啓
遣正使阮世標阮珙副使裴文彪吳仁澈阮奎阮俊等二部如明歳貢
辛酉三年[明熹宗啓元年]
天秋八月東方有白虹長半天
壬戌四年[明天二年]
啓秋八月天大雨内城頺壞六七處凣三十餘丈
癸亥五年[明天三年]
啓春會試天下士人
取合格范不建等七名
夏四月殿試貢士
時弘化月圓人阮秩潜借人代行文事覺
上不悅故是科不賜黄榜
五月報天寺門石井無故填壞
六月平安王感冐乃與文武百官謀擇世子
十七日朝臣謹奏以王世子太傅清郡公鄭𭫨掌兵權又以次子太保萬郡公鄭椿副掌兵權
十八日鄭椿自率本兵象馬銃磾排捶横亭處使奠郡蟠郡等将兵破入内府掠取象馬金銀財物逼
王出遷于城外因縱火延燒京畿各處
時掌監岳郡公裴士林見事變挺身扶王於危疑之󰟸
是日王世子鄭𭫨與群臣恊謀乃使其弟太保勇郡公鄭楷奉迎聖駕扈從調護
王世子鄭𭫨會文武百官于清池縣仁睦市論行軍務
時平安王播遷于清池縣黄梅社舘泊處使裴仕林衛入親弟奉國公鄭杜營誘鄭椿入授以大權
椿啣草伏庭
王数以亂臣賊子之罪乃令仕林差人斷椿脚足而死
於是鄭杜使親男碩郡公
[缺名]赴迎世子鄭𭫨就本營
世子鄭𭫨乃與碩郡同象而行
時劉廷質洞知鄭杜父子隂謀不軌乃趨步追及諫曰碩郡是乃逆賊明公不可與之偕行
公始悟遂令碩郡歸營自整兵馬回駐于寧江
二十日仕林護王至青威縣青春舘
王薨二十五日世子鄭𭫨迎就寧江發䘮乃令治郡公[缺名]整船十三隻奉迎梓宫順行水道歸塟
因親率文武百官及天下諸營竒共扶皇上從經道由金榜縣不奪社出正路回清華以圖寧
輯
秋八月帝進封王世子太傅清郡公鄭𭫨恊謀同德功臣都將節制各處水步諸營兼總内外平章軍國重事太尉清國公委以裁决機務
是時莫敬寬僭號隆泰竊㨿高平日久聞國中有變乃嘯聚山林氓隷之徒乘虚直抵嘉林屯駐于東畬土塊地方
烏合響應者殆以萬數人情騷擾方民不得休息
八月節制太尉清國公鄭𭫨欽奉皇上命親提諸軍進發
二十一日擊破春光賊於株橋賊兵敗走
二十六日
大兵進至珥河水步相接大破敬寬於嘉林地方斬殺甚眾
敬寬僅以身免遁入山林
於是天下人民復按堵如故京城宮禁爲之肅清
節制太尉清國公鄭𭫨以天下既定乃命陪從户部左侍郎衍嘉侯黎弼四與掌監太保岳郡公裴仕林等回清華奉迎聖駕進御京城
群臣皆朝賀
自是天下晏然無事矣
冬十一月十一日册封節制太尉清國公鄭𭫨爲元帥統國政清都王
其册文曰皇天運啓中興必生賢以爲
社稷
人君權公上出必隆爵以表閲勳亶恊明徵載鏤華册
恊謀同德功臣都将節制各處水步諸營兼總内外平章軍國重事太尉清國公鄭𭫨肖前德業冠古英䧺
掌兵時耀百戦威悉平海内定策日服群心望再造國家炳文茂着坤裳錫寵盍󰏲師命
特遣吏部尚書掌六部事兼御史󰉟都御史少傅澧郡公阮文階賫捧金册進封爲元帥統國政清都王受賜冠冕卷服仍錫圭瓚土田
尚其守法度保功名慎位各遵
成訓篤忠󰠐膺爵禄宜王永匹顯休
王其欽哉
甲子六年[明天四年]啓追封平安王爲恭和寬正哲王
其册文曰王者光復夏圖丕恢前緒
朝廷肇稱殷禮用表宗工
蠲榖攸宜鏤金孔耀
都元帥總國政尚父平安王聰明挺達智勇英豪仗仁義拯生靈奠安社稷整乾坤扶日月髙厚德功
後再緯裕於燕謀
上荅載󰏲於鴻號特遣官賫捧金册追封爲恭和寬正哲王尚其愉怡孚妥相佑扶持惟餘慶施于子孫
斯億年綿其祚胤
欽
哉
乙丑七年[明天五年]啓秋八月初命官考覈天下士望取阮沂等二十七名任各職
丙寅八年[明天六年]啓遣正使阮進用陳瑋副使杜克敬阮自彊裴必勝阮瀨等二部如明歳貢
丁卯九年[明天七年]啓春差官賫勅諭順廣太保瑞郡公阮福原曰賢傑之人可共行事功丈夫爲志貴䏻明時勢
竇融自河西納款名在漢廷田興以魏博歸朝勳髙唐社
自古賢人君子智炳識
真所以建功當時流芳後世
我國家應天順人乘時啓運太祖髙皇帝以武功定天下寔資功臣翼賛列聖皇帝以文教致太平亦藉勳舊弼臣所以享國至干長久柰世降中否僞莫上干
幸天命未改人心戴舊
荘宗裕皇帝奮起西土爾祖昭勳靖公恊明康太王整乾坤名垂竹帛
運啓重亨國家再造
世宗毅皇帝進御中都爾父謹義公賛尚父平安王日參國政計安天下績紀旂常
柰以逆臣彦奎等敢抗不忠稱兵
犯順國内騷驛
爾父子意欲保全因遷舊鎮
時頼都元帥總國政尚父平安王精忠許國仁義行師討鋤諸逆天下頼以安平再三十年
不意逆椿豺狼其性梟獍其心穿墉以鼠牙毒師以蠆尾人心摇動尚頼元帥統國政清都王以仁厚資濟英䧺志暨親勳文武大臣恊同心力救君親之難拯社稷之危掃蕩莫孽恢復都城内寧外撫近悅遠來
方今時有可爲人皆望治爾䏻顧君臣上下之義念祖父勤勞之功遠覧深
識恪輸忠欸㱕命朝廷朕加之以殊禮庸之以上公
爾其勉相我家以強王室則爾之身名𭁈國俱顕爾之苗裔與國永存世爵禄世忠貞券書匱室𢃄礪山河永栐無窮矣
諭如到日爾宜整飭将士象馬船艘諸京拜謁以合人臣之義
儻或執迷阻兵拒命則天威所臨瞬息之間髙山爲平地矣
向背吉㓙在爾其思之
諭至福原違命不從於是議定南征
二月清都王翊扶聖駕親征
按兵至日麗海門賊負固相拒大軍
數戰不利乃整旅而還
秋八月鄕試各處士人
明熹宗崩
弟由檢即位改元崇禎
冬十月兵部尚書少傅衍嘉侯黎弼四卒
贈郡公爵賜謚和義
戊辰十年[明崇元年]
禎春正月吏部尚書兼掌六部事兼御史󰱑都御史太傅澧郡公阮文階卒
贈司徒賜謚謹度[文階天禄芙蒥塲人]
二月會試天下士人
取中格江文明等十八名
夏四月廷試
上親策問以天下之事朝廷之政
賜江文明進士及
第第三名楊暠等三名進士出身鄧丕顕等十四名同進士出身
己巳十一年[四月以後改明崇禎二年]
德隆元年
春詔文武百官及百姓等其員人於癸亥年有追隨進𭛁全二功加陞職爵榮封功臣字有差
夏四月旱改元爲德隆元年
大赦
大饑
是月㫖下凡諸營奇隊隨攻髙平莫孽有軍功者應加陞職爵
冬十月進封元帥統國政清都王爲大元帥統國政師父清王
其冊文曰建皇極錫福方
昭弊理之公定宗禮数功載舉貴尊之典
蠲辰恊榖鏤冊敭華
元帥統國政清都王鄭𭫨忠厚傳家智䏻安國武威揚百戦賛成再造之勳文教誕四敷輔致大強之治望𠃔孚於中外位宜冠於臣工
特遣官持節賚金冊玉章進封恊謀同德功臣大元帥統國政師父清王
受賜瓚作圭仍錫田啓宇
王其欽鄰弼直惟敬承上帝之休迪德保民斯益衍世王之業
欽哉
是月擢舍人長衛官玉林侯黎福來爲尚寶寺卿貢郡
公令督知四司舍人
[福來農山齋人]
貢庚午德隆二年[明崇三年]禎夏五月帝納王女鄭氏玉󱗭立爲皇后
先是玉󱗭已嫁皇宗伯強郡公黎柱爲夫人生四子
時黎柱坐繋獄王以玉󱗭上嫁帝納之
朝臣阮實阮名世等累疏諫
帝不聽且曰業已成事強娶之
是日以後天作滔雨日夜不止
六月洪水大至珥河漲溢衝入街衢
南門水流如澌庯坊渡行人多溺死
又青池縣安沿勸良等社及各堤路破潰禾榖耗損人民
饑饉
秋八月開鄕試各處士人
九月帝作宫殿三座及行廊十六間
冬十月明遣二部使催貢禮賜宴在東河津
王親詣講武樓旅陳貢物使明使觀之因於水岸盛張船艘象馬振耀兵威示以強盛之意
十七日壬戌月有食之
差官閲󰱇時欽差武将等多恃親勳不遵詔令濫受民財公行賄賂汰老免另顛倒不公屢被詰責而清華󰱇官蔡伯旗等爲㔫甚
唯髙司陳瑋呂時中阮光明阮才全阮克文阮澄謹
慎守法不犯多得民心民皆稱之
海陽道監察御史楊淳以鞫獄事被誣告免官
命工部尚書泉郡公阮惟時兵科都給事中江文明給事中黎可儔翰林院校討申珪等往關上俟命
冬十一月遣正使陳有禮楊致澤副使阮經濟裴秉鈞阮宜黄公輔等二部如明歳貢
追思功臣命朝官賚靖國公范篤厚澤公鄧訓榮國公黄廷愛陽國公阮有僚等龕主附山南山西京北海陽等處宮廟四時配饗
辛未三年[明崇四年]
禎春正月初四日瑞香祠李翁仲神像汗出
六日有暴風從東北起拨木折屋船多覆没
順化憲察副使武真回朝
真天禄平浪上社人
初爲阮黄所阻凣十八年至是謀與荗良侯裴文俊間道歸朝
王問以藩方事賜賚甚厚乃拜真爲奉天府尹賜冠帶朝服
賜文俊爵荗郡公
[文俊宋沛耐人
山農貢黄山石剥
嘉遠儉弄山石落
培築各處堤路
三月會試天下士人
取中格阮明哲等六名
時有錦江縣
鄧舍社阮文光以欠點得預󰱇乃削去其名
初帝觀試見日暈有赤虹纏抱又有白虹貫于其中人以爲是應
廷試日上親策
賜阮明哲進士及第第三名黎抃等二名進士出身阮名壽等三名同進士出親
海陽處雨雹如大石如馬頭人物被害
王正妃阮氏玉秀卒
妃阮黄女也
夏四月乙卯西京馬鞍山雷降裂地五丈
十六日己未月食適風雨晦寘不見
西京殿石獒破壞斷腰落下
青池黄梅石井嗚聲聞
如皷
五月赤虹經天一刻始散
六月王親御坐東楼令掘江鏖船習射
時有火起自江頭延燒至王府左門两邊庯坊及城内朝元朝堂
帝避出御華陽侯[缺名]家四日還宫
秋八月二十九日瑞原縣來裔社龍淵有浮出水上如牛頭馬頭人頭蛇頭者不知其幾
九月初三日大風折木𭛁屋
四日至六日雨下如注珥河水漲内外殿廷水深一尺
冬十月朔日有食之
以本命年日同值止齋戒而不救
以右侍郎
阮俊裴秉彜阮自強爲左侍郎僉都御史陳瑋爲副都御史寺卿杜克敬阮瀨爲右侍郎
平調陳沂爲山西處參政出范福慶爲諒山處憲察使鄧丕顯爲宣光處憲察使黎攀鱗爲安廣處憲察使以沂等居官不䏻慎守故也
望月有食之
十一月命北軍都督府左都督副将西郡公鄭柞統領本部将士并属差各營奇及布政州官兵鎮守乂安處以太僕寺卿江文明爲督視
又差太保岳郡公裴仕林鎮守清華處
以寺卿阮克文爲督同
各奉命出鎮
所至令行禁止境内肅然
嘉遠多稼山石隕十七丈餘
壬申四年[明崇五年]
禎春正月己亥追尊皇考簡輝帝爲敬宗惠皇帝奉迎神主入太廟奉祀
二月加封太王哲王金冊及厚澤公銀冊羙字
二十一日巳時有雙虹赤白彎入日中一刻始散
遣禮部尚書少尉蘭郡公阮實等持節捧金冊銀印拜左捷軍營太傅崇郡公鄭橋爲欽差節制各處水步諸營兼總内外平章軍國重事
副掌國政太尉崇國公開府爲䧺威府
再分差官持節捧銀冊并印拜恊義營太尉嵩郡公鄭橒爲嵩岳公開府曰恊義府扶義營太尉勇郡公鄭稭爲勇禮公開府曰扶義府勝義營太傅瓊郡公鄭棣爲瓊巖公開府曰勝義府
又以太保附郡公阮潶兵部尚書太保登郡公阮啓等爲太傅
[潶阮之子]
黄三月十六日酉時月食
加禮部尚書少尉蘭郡公阮實兵部尚書太傅登郡公阮啓等並以國老參預朝政
夏四月󰰾阮
俊阮瀨官
時吏部左侍郎阮俊右侍郎阮瀨等銓除各職率多冗濫
朝堂阮實阮啓等劾之乃󰰾
瀨任居銓衡多受賂遺人有謠曰各職僃員两渤盡田
加禮部尚書兼翰林院侍讀掌翰林院事東閣學士國老參預朝政少尉蘭郡公阮實爲太保工部尚書兼國子監司業泉郡公阮惟時爲少傅
以越郡公鄭程倫郡公鄭栻德捃公鄭杭陵郡公鄭榜延郡公鄭枒洪郡公鄭榴等爲太保蘭郡公黄義肥扶郡公鄭櫟西郡公
鄭柞等爲少尉
五月朝議欲保户部左侍郎梅溪侯阮進用爲吏部左侍郎
太傅阮啓劾其前爲清華塲提調用情取舍不堪此職
乃以副都御史陳瑋爲吏部左侍郎禮部右侍郎杜克敬爲吏部右侍郎吏科都給事中阮惟曉爲僉都御史
分差陳瑋阮光明黎敬申珪等往勘訪各處堤路總幹承司官吏勤怠廉貪事因
六月初一日大雨至三四日不止
丹墀及諸殿庭水深数寸五日雨下始注珥河水溢
王因親
率太尉崇國公鄭橋及諸營奇乘船順流至青池縣琛陽安沿勸良等社堤路護築
水愈泛溢乃還
仍令收各處堤路總幹官濫取民钱入宫
秋九月望卯時日食
癸酉五年[明崇六年]禎春正月龍泉山崩
命太傅附郡公阮潶太保廣郡公鄭杭陵郡公鄭榜洪郡公鄭榴等參預朝政
命太保廣郡公鄭杭同吳仁澈阮光明等照補各府衛軍項
三月永福縣多筆山石剥
奉化縣隂陽井邉處两山崩
隕交塞行路人馬不得往來
命陳瑋阮進用阮壽春申珪等往關上俟命迎接陪臣回國
仍差太保廣郡公鄭杭統領各奇隊象馬士卒衛行
二十日陪臣陳有禮楊致澤阮經濟阮宜黄公輔等赴京入拜謁
副使裴秉鈞卒于明
二十二日李太宗神位無故移位
差内臣派郡公[缺名]往祭之
得六七日又移復如舊
青池縣安沿社地分珥河夜涸一克餘至有秉燭捕魚者
差水軍船艘八十餘往山南處潛入嘉遠縣
擊前僞賢郡公之子
二十三日巳時有風起自北方來盛烈社潭涸一克餘
珥河水波動盪船艘沉破人多溺死
朝臣劾興化處參議張瑀居官不䏻慎守職司致民嗚告及阮沆任知縣未滿一考丁憂未畢潛以金銀妄奏求爲西京殿陵副殆甚超越
上付下論罪張瑀并收阮沆勅命
王親率諸營將士征順化不克而還
甲戌六年[明崇七年]
禎春二月望月食
三月朔日食
會試天下士人
取合格阮仁著等五名
及殿
試上親策賜武拨萃進士出身阮仁著等四名同進士出身
夏大旱禾榖焦枯人民饑饉
秋始雨
加禮部尚書兼翰林院侍讀掌翰林院事
東閣學士國老參預朝政太保蘭郡公阮實陞户部尚書太傅致仕
本朝恢復以來以尚書國老致仕自實始
乙亥七年[十月以後改明崇禎八年]
陽和元年
夏六月令㫖禁聀所該苛刻及戒飭該勘衙門淹留詞訟放布施行凣十二條
冬十月改元爲陽和元年
大
赦
丁丑陽和三年[明崇十年]
禎春正月朔日有食之
冬十月會試天下士人
取合格阮春正等二十名
及廷試上親策賜阮春正阮沂阮世卿等進士及第阮有常等二名進士出身阮滚等十五名同進士出身
十一月致仕阮實卒贈太宰賜謚忠純時年八十三
[實東岸雲恬人]
十二月晦日食
遣正使阮惟曉江文明副使阮光明陳沂阮評申珪等二部如明歳貢
命陳有禮陽致澤阮
壽春范福慶阮光岳等往關上候命
戊寅四年[明崇禎十一年]王親率諸軍往征莫孽于髙平地方
属将夏郡公[缺名]爲虜所獲林郡公[缺名]當陣怯走伏誅
冬十二月定文武百官行儀以明等級
己卯五年[明崇禎十二年]
夏四月申明人命訟事遵如景統六年之制
其犯人止收本分田産及妻子財物
如不足者許供開犯人父母兄弟田産爲償命钱不得連捉宗族鄕里永爲常法
命工部
尚書少傅泉郡公阮惟時同阮壽春阮春正阮光岳范福慶等往關上候命迎使臣還國
冬十二月太尉崇國公鄭橋奉王㫖申明嚴戒執法舉行凣十二條大抵以詳職司悅民心爲本
庚辰六年[明崇禎十三年]
春閏正月會試天下士人
取合格費文述等二十二名
及廷試上親策賜費文述等二名進士出身黄榮等二十名同進士出身
壬午八年[明崇禎十五年]
秋九月太尉崇國公鄭橋薨
贈
上宰上相賜諡䧺度
王謀與僚佐以方今天下紀綱在公勘詞訟擒制盗刼仍差官分治各處
以副都将太保西郡公鄭柞鎮山南處太常寺卿范公著爲賛理太保扶郡公鄭櫟鎮山西處兵部右侍郎阮澄爲賛理瓊岩公鄭棣鎮京北處工部右侍郎阮評爲賛理少尉華郡公鄭梣鎮海陽處户科都給事中阮仁著爲賛理
並同承司釐革前弊撫安方民
癸未九年[十月以後真宗福泰元年明崇禎十六年]
春二月命太保西
郡公鄭柞瓊岩公鄭棣與賛理右侍郎阮光明寺卿范公著阮名壽等統領大兵往征順化阮福闌
襲擊賊裨将勝良侯于中和社擒獲斬之及俘獲書記文全子解納營門
因進軍直扺日麗海門
三月王扶鑾駕進于布政州駐安排社料定兵機授以方畧
時統領諸營嚴陣以待
會上有㫖以南方暑氣炎熱難以久留乃整大兵而還
賜户部左侍郎兼徽文院詹事少傅仁郡公尹僖致仕
冬十月詔傳位於皇太子
維祐即皇帝位于勤政殿改元爲福泰元年
大赦天下凣二十七條
尊帝爲太上皇皇后鄭氏爲皇太后
會試天下士人
取合格黎致澤等九名
十二月殿試賜阮克紹等二名進士出身黎廷譽等七名同進士出身
真宗順皇帝[諱維祐神宗長子也十三歳受禅在位七年壽二十而崩塟花浦陵帝天性沉潜寬容博厚有人君之德六七載間歳比豊稔使其天假之年則漢文富庶之效同得羙稱矣]
甲申福泰二年
[明崇禎十七年]
夏四月太白經天
是月
命官考覈天下士望除任府縣等職
冬十二月命太保西郡公鄭柞同督視楊致澤賛理范公著等畧定髙平地方進兵設伏斬得賊裨将一人俘獲賊黨而還
乙酉三年[明隆武元年清順治元年]
夏四月十九日熒惑入鬼宿犯積屍
進封副都将太保西郡公鄭柞爲欽差節制各處水步諸營掌國權柄左相太尉西國公開謙定府凡國家庶務悉委栽决
五月日王感冐太保扶郡公鄭櫟太傅華郡公鄭
梣恨不得志乃稱兵作亂
太尉西國公鄭柞奉㫖恊與文武臣僚參議奏聞于帝仍告天地宗廟
初二日出兵攻討擒獲逆櫟正身其逆梣遁入寧江
命太保溪郡公鄭杖督兵躡捕追及於祝山俘獲獻納並寘諸國法
時賛理范公著武将陶光饒亦預有參賛征討之功
赦天下季税之半
又禁人民毋得作匿名書吹虚傳説蠱惑人心
六月申明勘訟條例以勉當官廉勤之法革小民告訐之風
秋七月禁諸權貴及
各該衙門并二司官不得占取社民户分縣官亦不得濫收民钱
其各祭钱米並隨大中小社應出有差以省民費
丙戌四年[明隆武二年清順治二年]
春正月二十二日雨雹鳥獸多被害
二月京師雨雹
是歳榖大收
差正使阮仁政副使范永綿陳槩阮滚等同天朝使都督林參駕海往福建求封于明
時明帝即位爲清人所破
明臣再尊立永曆皇帝
明帝因遣翰林潘琦等賚勅書誥命并塗金銀印往
本國冊封太上皇爲安南國王
明使與仁政等陸行由鎮南關而回
時明國大亂
龍州首領趙有涇爲族兄趙有濤所殺
其子有啓求救於是命瓊岩公鄭棣進兵太原攻髙平獲趙有濤并家属調回京諭以和睦遣還本州
冬十月會試天下士人
取中格阮登鎬等十七名
十二月殿試上親御筆賜阮登鎬進士及第第三名阮曰舉進士出身范文達等十五名同進士出身
丁亥五年[明永曆元年清順治三年]
夏五月阮仁政等候明使賚封印到關
乃命禮部尚書少保陽郡公阮宜與户部左侍郎阮壽春僉都御史同仁派户科都給事中阮策顕提刑張論道吏科給事中阮文廣等迎接回京
明使行放封禮宣制文曰朕惟帝王之興務先柔遠春秋之義獨奬尊王
昔我皇祖疆理天下海隅日出盡入版圖
惟爾安南獨承聲教禮樂衣冠漸爲風俗其食國家之恩者百世貽子孫之慶者數傳
爾都統司黎祐
.
賢良夙昭恭順不懈宜德服龍荒而聲馳象魏
當我隆武皇帝御極閩甸爾獨航海來王
惟國家不寶遠物臣人享贄抵嘉事大之誠
念要荒亦吾赤子錫社分藩所謂柔遠以德
朕以神宗皇帝嫡孫爲四海臣民推戴纘承大統撫臨萬方遠慕唐帝恊和之風近想漢宣兼臨之盛値
兹𨢄類犯順爲我薄海同讐楚蜀之壮士雲興吳越之義旗響應
滅此胡虜綏彼四方
嘉爾忠誠深予眷注
是用遣詞臣潘琦科臣李用揖持
節封爾爲安南國王
嗚呼章服奉帝天之命圭璧餘燕翼之休
君爾國子爾民耕桑亦属帝德荒服王賓服享共球無怠前脩
朕惟漢家銅柱之封永綏南服夏后塗山之會再見中原
欽哉
六月差官選汰另兵
秋七月差官選閲各處兵民逐項以定兵額
戊子六年[明永曆二年清順治四年]
夏五月禁民間不得妄冐職爵以避兵役
己丑七年[十月以後神明永曆三年宗復位慶德元清順治五年]
年
秋八月
帝崩無嗣
冬十月王委世子西國公鄭柞暨文武臣僚等共議奏請太上皇復帝位改元爲慶德元年
神宗淵皇帝下
庚寅慶德二年[明永曆四年清順治六年]
冬十月會試天下士人
取中格姜世賢等八名
十二月殿試賜姜世賢進士及第第三名阮文澧進士出身鄭髙第等六名同進士出身
辛卯三年[明永曆五年清順治七年]
春彗星見東方
二月時
明帝幸駕駐蹕于南寧城有勑諭王資其兵象糧銃以助恢勦
秋九月吏部尚書掌六部事兼國子監祭酒翰林院侍讀掌翰林院事太傅泉郡公阮惟時卒
贈太宰賜謚衡度
冬十月明差官捧賚勑印來封清王爲副國王
其文曰朕惟祖宗肇有區夏聲教誕敷禮信外藩以廣國家屏翰
爾安南王黎氏介在南服世奉車書戴德懷忠欽承靡替
原其所致則惟爾輔國政鄭𭫨乃祖乃父後先同德匡持翼賛之功載在
譯傳夙昭國盟傳至爾𭫨功名盛著夷屬傾心匡王庇民克修厥職朕所鍳知
邇者朕蹕粤西鋭圖光復憂勤宵旰五載于兹
今川楚諸勳臣相次入扈大師率止萬竄雲屯我軍大振
向之環兵入衛者已經次第引去而爾鄭𭫨奉表稱貢自春徂秋接踵間關罔敢廢墜朕甚嘉之
雖排抑有徒朕不爲間
是用特崇殊典晋封爾爲安南副國王錫之勑印爾其衹受以裕來兹
於戱朝廷置外藩所以撫要荒弘捍蔽
承平則漸
濡德教戡定則翊賛明威
維翰維城無分中外
爾懋膺寵錫務益忠貞夾輔黎氏永修職貢作朕南藩永世勿替
欽哉
壬辰四年[明永曆六年清順治八年]
春三月黄仁勇謀作亂伏誅
仁勇以閹人得幸官至掌司禮監少保郡公爵賜姓名鄭㰖
權禄太重日益驕縱隂謀與手下陳仁璉潜養妖人號宣德唱亂
事覺下朝臣議仁勇竟坐梟罪仁璉宣德等並陵遲徇眾
以當郡公陶光饒爲都督河郡公黎宴爲提督
丁文左武文允等爲參督以䏻識得仁勇等僞情先啓訴有功故也
是月會試天下士人
取合格阮廷正等九名
四月殿試
上親制策問以政事得失
賜馮曰脩等二名進士出身胡士揚等七名同進士出身
朝堂等官請進封王世子西國公鄭柞王爵以合傳家盛典
秋八月進封太尉西國公鄭柞爲元帥掌國政西定王
其冊文曰皇天純眷命篤生輔弼之賢人君重宗工丕隆尊貴之禮明徵
亶恊顕冊載敭
睠惟
翊運賛治功臣特進開府欽差節制各處水步諸營掌國權柄左相太尉西國公鄭柞天性聰明世臣聞望
昔成祖纘太王佐先皇經營大業力整乾坤
時師父承考志翊朕躬恢復洪圖功盖宇宙
講素得傳家文武任獨當監國元良
畧定羣方匡天下多其力圖回庶政安社稷茂厥勳
望𠃔孚四海之心位宜冠百僚之首
特遣禮部尚書知經筵事兼國子監祭酒少保楊郡公阮宜持節賚捧金冊金璽榮封爲元帥掌國政
西定王
尚其衹膺重眷克謹令名
忠孝做十分在已勉全箇道
壽康兼五福惟王丕衍億年
扶皇家有永之基保宗社無疆之美
王其欽哉
癸巳五年[二月以後改盛德元年永曆七年清順治九年]
明春二月彗星見東方
大赦
改元爲盛德元年
夏六月定天下衣服長濶有差
許文自科道武自郡公青吉衣竝用覆後其餘不得妄僭
甲午盛德二年[明永曆八年清順治十年]
是時吏部類銓除内外各職付下朝臣議
凡預士望三場合格者及
功臣子孫竝得錄用
間或超濫未及格者一切停罷
乙未三年[明永曆九年順治十一年]
清春正月陪從禮科給事中桂海子黎仕澈工科給事中壽桂男潘兼全等請替差左右二鎮營督同官控禦邊方併頒給士卒糧食
三月命鴻矑寺卿桂林男陳玉厚爲左鎮軍營督同禮科給事中東河男武良爲右鎮軍營督同
夏四月順化阮福頻自稱大尉勇國公使其徒順義昭武等襲擊左鎮屬
将茂郡公范必全于布政州破之
必全以州降賊
因乘勢進攻左鎮進郡公黎文曉右鎮東郡公黎有德等于奇華之河西
文曉率本部力戦足中飛磾勢不䏻敵乃與有德退走盡棄其船艘象馬噐械銃磾粮儲
是日文曉有德并二營属将走出真福安塲
賊徒侵入石河地方
次日文曉有德再率属将進入駐營于石河大奈爲守禦之計
五月召黎文曉黎有德與其属将赴京
行至途中文曉痛跡而卒
六月論敗衂
罪追收黎文曉勑印兵民貶黎有德爲都督僉事属将黎時憲鄭丙等並罷職爵收民禄黎文暿武百福等黜爲另兵黎文暘充軍
貶督同陳玉厚爲尚寶寺卿武良爲工科給事中監護武自快爲乂安處參議
以布政人阮必𧼈不從范必全向賊堅守臣節許陞職爵
是月命太保溪郡公鄭仗爲統領陪從吏部左侍郎演壽伯阮文濯爲督是吏科都給事中義江男阮性爲副督視領属将十八員直扺乂安南河地方進討順
化
時有官劎銀色化爲銅色范公著謹啓以爲此亦異事不可以爲常而忽之
今天下習尚文飾
兵士饑渴而不知恤徒以金銀飾於軍噐專務奢靡以致化爲銅色
意者天心示警使之速改以爲實事也
恭乞因此改之削去銀飾以僃軍粮務爲銅漆以實軍噐亦可以應是祥而做好兵事奮揚武衛也
秋八月鄭仗領大兵進至奇華河西駐札左次樂川
賊兵薄之諸軍敗走盡棄軍資棄械
賊船入奇羅海門
武文添
移船出駐于丹涯海門
賊船入南界海門
阮有勅望風而走黎仁厚且戦且却
鄭仗與諸将走至真福安塲地方駐營
又分兵屯于北河自義烈至丹涯海門以遏賊兵
時鄧明制之子明則降于賊賊遂乘勢至天禄彬舍地方
南河爲之騷動
是月王奏帝命西定王鄭柞親率諸營将士進討賊徒
九月大兵進至乂安處次于真福安塲
論樂川敗衂罪
斬羅德代阮興讓絞謝世保󰰾鄭𥒥黎有禮職爵貶鄭柱爲都督
同知
又以舍吏杜公魁陳有財㸔戦徇私以過爲功並刖指
又論水道功過
以武文添爲左都督復仍張得壽爲程郡公貶阮有敕職爵
冬十月命左都督寧郡公鄭㯀爲統領陪從僉都御史鳳池男黎廷譽爲督視監察御史鄭世濟爲副督視都督同知當郡公陶光饒爲督率陪從户科都給事中壽領伯潘興造爲督視監察御史阮佐相爲副督視都督僉事東郡公黎有德爲督率陪從工科給事中壽桂男潘兼全爲
督視
復遣左都督巄郡公武文添督率水軍以吏部有視郎壽林男楊湖爲督視分道討賊
進至奇華地方賊兵自退
十一月鄭㯀陶光饒黎有德等回兵于安塲
西定王令諸将班師回京留武文添爲鎮守楊湖爲督視陶光饒爲屯守潘興造爲督視領所属諸将駐營于真福安塲
又差属将提督󱗯郡公申文觥參督頼郡公閔文蓮該隊阮如珪黎文進黎文暿等屯接武[社名]朗郡公頼世時屯明良[社名]控禦賊徒
十二
月以鄭㯀爲少保開營號左翊内軍頒營印
丙申四年[明永曆十年清順治十二春正月申文觥閔文蓮阮如珪黎文進黎文暿等爲賊所襲敗走
賊兵乘勝再出三制江夾擊官兵
武公桄先登夾陣力戦破賊
黎仕厚接救斫刀射中賊象
武文僉史范公勝登岸夾射斬得象牙
是月論功
以仕厚爲提督公桄爲參督程富侯
命太保鄭㯀統領諸將鎮撫乂安武文添陶光饒等並属焉
以吏科都給事中吳仕榮兵科給事中武榮進
爲督視
夏五月賊入南界海門襲擊
黎仕厚阮有勅裴仕良蔡伯秩等皆敗走棄其船艘銃磾器械
賊遂入丹涯海門
文僉等力不能敵亦棄船走
賊奄至圍陶光饒于石河香僕鄭㯀督諸將進至排陣奮擊
見賊勢大張㯀以本命旗授與督視楊湖
湖忠氣激烈先自乘象揮諸軍直進
㯀督騎兵衝擊
於是光饒等大開壘門出戦
賊敗走
官軍夾擊于大奈地方
[大奈社名属石河縣]追殺其多收得象馬器械銃磾不可勝数
㯀再率
属将回駐安塲
閏月論大奈功
封鄭㯀欽差節制属水步諸營兼行下撫治乂安道副都将太尉寧國公開揚威府督視楊湖爲工部左侍郎壽林伯吳士榮爲光禄寺卿理海侯潘興造爲太僕寺卿壽領侯武榮進爲户科都給事中麗海子
擢陞陶光饒爲少保黎時憲爲都督同知黄義袗閔文蓮爲都督僉事鄧世功黄義膠丁文左黎文進陶世僊黎文隆枚文孝爲提督郡公爵阮授譚景堅鄭盤爲提督吳文仕黎登
任黎公朝爲參督
賜阮有佐郡公爵
以楊瓊阮世濟阮進堅爲署衛事
又論退却罪
貶武文添爲右都督阮文宴爲參督並收兵民之半
󰰾阮有勅職爵
黎仕厚張得壽阮德揚杜澧以力戦既久孤軍難支免罪
追論陣亡贈尹䏻爲都督同知䄚郡公唯給祭田民禄立祠祭祀贈裴仕良爲參督壽郡公蔡伯璹爲署衛事演郡公阮文繡爲提督通郡公並給祭田民禄祀事
以西定王世子鄭根爲副都将太保富郡公開
營號佐國營頒佐國将軍印次子鄭棟爲少傅武郡公開營號中匡軍頒營印鄭榩爲少保雲郡公
以鄭欐爲副都将太保壽郡公鄭脩爲副将少尉晋郡公
六月命佐國營副都将太保富郡公鄭根統領諸将往乂安處恊同寧國公鄭㯀討賊
十八日進至安塲駐營
以太僕寺卿潘興造禮科給事中勇川男陳文󰱇爲督視
九月命太保壽郡公鄭欐爲統領刑科給事中梁谊爲督視少傅武郡公鄭棟爲督率户科給
事中馮曰脩爲督視各率所属往乂安接應
冬十月會試天下士人
取中格阮廷柱等六名
十一月屯鎮諸軍並進過南河
寧國公鄭㯀屯兵于廣勸太保富郡公鄭根駐兵于拨擢[廣勸拨擢二社属天禄縣]名各令諸軍浚壕築壘分守要處密差人偵探賊情洞知虚實
時節制鄭㯀恃功負氣隂懷異心日夜撫養将士靡金散玉無有限度乃自带兵回安塲
統領官副都将太保富郡公鄭根揣知其意亦領諸軍回扶隆[社名属興元縣]繕脩
營壘以觀動靜
十二月殿試賜阮廷柱等同進士出身
丁酉五年[明永曆十一年清順治十三年]
夏四月十六日大元帥統國政上主師父功髙聰斷仁聖清王薨
追尊封爲誼王謚隆緒
時鄭㯀逆謀既露其手下鄭檻張得名恐禍及己先遁降賊由是士卒解散一時属将皆趨附于佐國營
㯀無計可施遂使人將本部象馬噐械獻于軍門且有乞憐之情
統領官太保富郡公鄭根因借以古今順逆
事理曉之且曰事已如此自當請闕待命
㯀聽之心懼自度不䏻免乃勉強赴京
於是付下廷臣鞠問盡得其状
王以㯀至親不忍加誅遂奏請安置獄中
先是鄭㯀隂圖不軌於内又有阮孽憑陵於外人情國步難屯
于時統領官副都将太保富郡公鄭根妙謀䧺斷鎮服群心故䏻杜惡逆於将萌殄寇攘於孔熾使人心不摇國家寧靖
泰盤之勢從此益固矣
五月以黎時憲爲右都督󰰾吳士榮職爵以時憲䏻
棄鄭㯀先附佐國營而士榮爲督視不先啓诉也
以黄義膠爲都督同知
是月賜統領官副都将太保富郡公鄭根兼撫治乂安處添差潘兼全爲督視
六月統領官副都将太保富郡公鄭根差黎時憲黄義膠鄧世功等各領諸軍分道渡河
時憲出正道左則義膠右則世功並進擊賊徒于南華地方[南華社名属清漳縣]
時憲義膠纔一交鋒破得賊壘
諸軍爭功深入行伍造次各自奔潰
賊乘勢追至河邊
統領官副都将太保
富郡公鄭根差内候兵縱射賊因退却
鄧世功在右支横射拒戦
枚文孝黎仕厚等亦差水兵上岸救應
賊遂敗走
秋七月論南華陣戦功
許陞職爵有差
以鄧世功爲有都督枚文孝爲都督同知阮授髙才黎仕厚並爲都督僉事吳文仕阮進堅阮德揚爲參督
賜黎公朝爵拨郡公譚景提爵進郡公阮如珪爵覇郡公
復仍鄭丙舊爵浦郡公黎派爲提督裴仕禎爲署衛事
九月大風雨拨木折屋
清華及山南下畔諸
縣人民陷没禾榖盡偃
吏部尚書知經筵事兼國子監祭酒少傅楊郡公阮宜卒贈太傅賜謚恭懿
宜與父實同時進用居官醇謹仕歷貴顯獨尚清約󰰽賢業
時人莫不敬仰焉
冬十月加統領官副都将太保富郡公鄭根爲太傅鄭棟爲少尉
十一月加恩文武百官各陞職二次爵一次
戊戌六年[二月以後改永壽元年明曆十二年清順治十四年]
永春正月以阮性爲佐國營參視鄭登第爲副參視與陳文
󰱇潘兼全竝協同參贊軍務
二月改元以是年爲永壽元年
大赦
夏五月時天下錢幣日用官民出納買賣循習相效揀擇太過至是始禁自今不得揀擇
其買物者亦不得雜用鉛錫破鈌錢
自是財貨通融公私俱便
時用兵日久用度煩費
令天下入粟各以多少除官有差
六月瓊瑠仲洽册郎公僅隂懷異志潛引賊徒間行山脚至東城陽洽
方民騷動
統領官富郡公鄭根差黎文暿劉世賡等攻破之
公僅後
復屯聚
再差范晟譚景楷等率兵擒獲檻送京師
秋七月賊渡河侵興元羙裕阮有佐以寨兵少不敵敗走
黎時憲率所属将校合戦賊聚退還溺死甚多
乃󰰾阮有佐職爵
八月論陽洽功
賜黎文暿爵海郡公
以劉世賡黎克悰並爲參督范晟爲提督譚景楷爲參督
是月賊渡河過南塘白塘陶光饒率兵禦之
時黄義袗往討賊于東城而回遇賊不䏻救應論罪絞死
冬十月命官考覈天下士望
取優等阮晟鄧
惟精武惟斷三名中項黄直等十九名並賜銀衣除任内外各職有差
十一月命陪從阮䏻紹爲佐國營參視
十二月統領官太傅富郡公鄭根差督率陶光饒領黎時憲鄭世功等同副參視鄭登第分道進討賊徒于香山循禮地方
諸道皷行而前與賊交戦
賊徒敗走大致克捷
鄧世功遲緩在後獨無所得
己亥永壽二年[明永曆十三年清順治十五年]
春閏正月論循禮功
以陶光饒爲副将少尉開營號左匡軍頒營
印鄭登第爲鴻矑寺卿禮派子黎時憲爲少保丁文左譚景堅陶世僊黎文登並爲都督同知
其餘陞職有差
貶鄧世功爲都督僉事以其逡廵不䏻救應接賊故也
二月會試天下士人
取中格黎軾等二十名
夏四月殿試賜阮國楨阮文璧阮文實等三名進士及第枚仲和等二名進士出身范維質等十五名同進士出身
六月阮德揚有罪伏誅德揚屯守江岸與賊通同販賣事覺處斬
九月二日尊封元帥掌
國政西定王爲大元帥掌國政尚師西王
其冊文曰謹󰔄后以圖幾思底泰和之治體周官而錫命盍󰏲尊貴之文
榖旦載蠲芝綸誕播
恭惟翊運賛治功臣元帥掌國政西定王鄭柞英䧺冠古忠厚傳家
肆朕躬恢復輿圖内修政事外攘夷狄頼主帥匡扶宗社
功盖宇宙德配乾坤
名𠃔溢國中位宜居王上
時遣特進金紫榮禄大夫工部尚書頴川侯阮厚眷持節賫捧金冊金璽進尊封翊運賛治功臣大元帥掌國政尚
師西王
尚其祇膺重眷恪慎令名惟賛皇圖永永萬年益衍王業綿綿億載
王其欽哉
冬十月上親試東閣
取中格阮登鎬胡士揚阮詹范維質裴廷員等五名除東閣大學士學士校書等職
庚子三年[明永曆十四年清順治十六年]
夏四月禁大臣文武及諸營奇将士不得托以他故捉人畿内
五月詔脩閲户籍
參從楊致澤范公著等二言鄕試券塲什物供頓當從簡約以省民費
又上言以
爲理國之術曰文與武致治之道信賞必罸
其武将當折衝禦侮以衛國家如䏻嚴明約束用命效力以成事功則隨功次等第論賞
儻或逗遛恇怯行師失律則論以軍憲
這此勸懲常典最已甚嚴
其文臣當致君澤民以飾治平
如䏻慎守廉勤履正奉公以稱職司則隨政績優次奬賞
儻或奉行事務及勘問詞訟間有不改前非而枉法受賂稽留逾期勘斷失當相結朋黨偏爲恩義聽受請託多行冗弊以致󰔦政害民
輕者以貶罷論重者則依軍憲論以革弊風嚴國典
上從之
是月禁益兵取細弱及省减户分表牌各役
秋八月化州阮福頻使其黨順義昭武等渡河侵羙裕
[社名属興元縣]
鄭搛敗走鄭梁整兵禦戦
其弟鄭榶陣亡
賊因逼至華園[社名]
統率鄭棟使黄義膠等接戦破之
賊溺死者甚眾退㨿南河
是月命閔文蓮鄭柳鄭世卿等各率本部兵往乂安處属統領官聽隨差󰰻討賊
是時賊勢猖狂阻河對壘
統領官富郡公
鄭根特出勝筭
先爲形兵之勢使賊不知所僃
九月十一日仍差属将黎時憲黄義膠與參視陳文󰱇潘兼全等各領将校分爲二道黄義膠等由隂功[社名興元縣]属廵渡河而進黎時憲等渡會統海口而進並期夜半進討
黎明統領官富郡公鄭根親提大兵登勇决山整排陣勢堂堂耀威震武相機分差接戦
時義膠兼全等先渡河分遣所属阮德忠譚景楷等往攻賊将昭武相持于悔扛處自率将校進破賊壘直扺安樂山
先鋒陳公栢力戦死之
武百福黎文暿劉世賡等望見退走
丁德潤阮德潤阮璜陣前戦死
賊乘勢四靣合圍
于時統領官富郡公鄭根迅差麾下陳進朝吳廷椿杜曆髙曛等各率所𬋩内候兵進擊
又差水兵各隊進過江岸向賊連射自巳至申
賊徒敗走
時時憲文󰱇等渡會統海口由宜春左澳[社名]而進奮擊賊徒
属将閔文蓮陣亡
枚文孝鄭柳范晟楊瓊鄭世卿等兵稍却
時憲文󰱇等勵兵直進破逆䧺壘放火燒其營
寨馳至花園[属宜春縣]
賊徒望風奔潰所獲象馬噐械不可勝計
賊收其散卒退守宜春[縣?]
是月追贈閔文蓮爲少保陳公栢爲右都督鄧郡公丁德潤爲提督翊郡公阮德潤爲提督恩郡公阮璜爲參督堅榮侯並追封爲福神立祠祭之表其陣亡也
貶枚文孝爲都督同知鄭柳爲提督范晟爲參督楊瓊爲署衛事
󰰾鄭世卿黎文暿劉世賡職爵
斬武百福
並治其退走之罪而百福㔫甚也
先是賊黨方熾官軍久與賊
相持
於是統領官富郡公鄭根會諸将議曰我以國本受委專征家幹國權一爲己任乃于兹六載未底盪平我心耻之
爾等有何計策其悉敷陳
諸将皆曰明公所命敢不遵承
然動出萬全無逾明公勝筭
󰟸之各趨出
公栢獨後再請入見
統領官富郡公鄭根召詣密室
栢因進言曰今欲破賊自非赴蹈湯火出入危險何以成取勝之功若人人誇説虚辭鮮克有濟
統領官富郡公鄭根曰汝意欲何如栢曰吝山[在宜春縣]乃
必爭之地先得吝山則賊易破矣
統領官富郡公鄭根曰我常登勇决山熟觀形勢每属意於此
今汝所言正掌中火字也
栢因請爲先鋒
統領官富郡公鄭根嘉其志而許之
及大兵渡河栢獨先至吝山
賊見兵寡悉眾圍之
栢冐刃决戦尋遇害
栢爲人峻烈然慷慨有膽畧
時人莫不惜之
[栢懿安添禄陳奉賜姓鄭]
人
姓冬十月命鄭榩與陳良儒黎尊鄭樸鄭威范福添鄭楦髙𣆴等往乂安属佐國營統領官聽隨差󰰻討賊
差黎仕
澈爲佐國營參視鄭世濟爲副參視胡士揚爲中匡軍營督視申璿爲左内軍營督視[中匡鄭棟營號左内鄭榩營號]
命天下築天里路以便往來
十一月十七日統領官富郡公鄭根差属将黎時憲黄義膠參視黎仕澈阮䏻紹等分道討賊
時憲仕澈由海岸經剛澗地方[社名属宜春縣]而進義膠䏻紹等由陸道經巄鄒幔長地方[社名属天禄縣]而進
又令諸道統率督率各整本属兵晝夜効力奮迅四靣攻擊
金皷震天
賊勢紛紛紜紜不知措手
.
十八日時憲仕澈等破賊于安恬地方[社名属天禄縣]
十九日時憲仕澈義膠能紹等會兵進擊復破賊黨于芙蒥上[社名属天禄縣]
将士乘勝奮擊又大破之斬賊首級者甚眾收得賊象馬噐械不可勝計
賊敗衂遁走盡復南河七縣
是日統領官富郡公鄭根預馳捷牌來獻
其畧云兹者仰仗天威奉遵廟筭
本月十七日分差将士由二道進擊
十九日大戦賊徒于天禄地方三軍奮力而爭先逆賊望風而奔潰
斬賊首級俘賊兵卒獲
賊象馬收賊噐械來獻軍前不可勝数
今當提大兵直進乘勝長驅預先奏捷以聞
捷至王大喜奏聞于帝
羣臣皆朝賀
二十一日統領官富郡公鄭根親督統率督率及諸道兵直進長驅至日麗海門休兵會同諸将論叙戦功等級具以上聞
追論陣亡
贈都督僉事廣郡公陶世僊爲少保給祀事民立祠享祭
[世僊慈玉軸人]
廉十二月命阮國󱗻阮公璧范維質阮宗澧等捧賫金冊即軍中拜統領官副都将太傅富郡公
鄭根爲欽差節制各處水步諸營兼總政柄太尉宜國公開理國府領銀印
其冊文曰陟帝位以臨民丕闡太平之治若王彜而錫命𠃔󰏲尊貴之文
榖旦載蠲芝論誕播睠
惟奉差統領副都将太傅富郡公鄭根性兼仁厚才挺英䧺
肆予頼主帥上輔德下爲民保國家益延厥緒嘉乃以王嗣文附眾武威敵安社稷寔大具功
望咸孚率土之心位盍冠諸公之上
特遣參從禮部尚書燕郡公范公著持節賫捧金冊銀印加
榮封爲理國府欽差節制各處水步諸營兼總政柄太尉宜國公
爾其恪遵成命茂建殊勳
監國撫軍這大小事欽閲决迪毅登辟舉内外效厎治安
以答予心責成之重副王父委寄之隆斯益衍皇圖鞏固之長保王業綿洪之大
爾其欽哉
辛丑四年[明永曆十五年清順治十七年]
春二月節制太尉宜國公鄭根振旅還京留陶光饒爲鎮守黎仕澈胡士揚鄭時濟爲督視領諸将屯于奇華河中地
方
三月十八日節制太尉宜國公鄭根進至清華大慶府以會試期在邇預差属将黎時憲黄義膠與參視潘兼全等先進赴京以及試期扈從
二十八日太尉宜國公鄭根至京詣殿庭󰥭謁
帝歡悅慇懃奬勞
及詣府中󰥭見王父王大喜慰以衝冐霜雪多年勸除逆賊收復境土不負委寄之重
會試天下士人
取中格陳春榜等十三名及殿試賜鄧公瓆陶公正吳珪三名進士及第陳春榜黎致平二名進士出身黎
仁傑等八名同進士出身
夏四月論平賊收復境土功
陞黎時憲爲副将少尉開營號左中軍頒營印黄義膠爲副将左都督
又以陳文󰱇阮能紹潘兼全等參謀籌畫有功陞文󰱇爲御史󰱑都御史川郡公䏻紹爲御史󰱑副都御史陽郡公兼全爲吏部右侍郎瑞郡公
又以黎仕澈奉差參視有功陞爲户部左侍郎桂海侯
其餘属将黎文隆黎文進劉世賡陳公衛等二十六員並陞職爵賞給民禄有差
又以鄭棟鄭榩
奉差統率分守要道有功陞鄭棟爲太傅鄭榩爲少尉
六月加户部尚書兼翰林院侍講掌翰林院事少保拔郡公楊致澤爲吏部尚書國老太保致仕
命朝臣申制公位文武百官品服行儀噐用
閏十月尚師西王以賊福頻雖散敗迯回尚未投降納欵乃親扶皇上大駕親征
委節制太尉宜國公鄭根董兵直扺日麗海門差副将少尉陶光饒爲統率副将少尉黎時憲左都督黄義膠等並爲督率陪從黎仕澈鄭
時濟申璿等爲督視分三道進討
壬寅五年[九月以後萬慶元年明曆十六年清康熙元年]
永春盛烈社陂水涸一刻餘
二月詔班師
時阮福頻依險固守
大兵按臨日久糧食頗匱且熱氣方蒸久留不便乃諭諸将班師而還
三月車駕還京
又以髙平莫孽聚兵于七泉震動方民
乃命副将少尉雲郡公鄭榩爲統領僉都御史馮曰脩爲督視領兵進討
賊黨聞之迯走
東閣大學士阮登鎬󰰾
鎬以文章名然性行非常居官好異
不慎職守以是󰰾
夏五月命參從禮部尚書兼東閣大學士少保燕郡公范公著監守國子監皂隷民奉事
時國學殿堂宫墻内外率多榛漏公著增加脩理制度規模稍復輪奐
又於月朔望大會諸生肄習課程
自是儒風益振人才多有成就焉
副将左都督黄義膠卒
義膠以世家名将忠義智勇奉差留屯日久累破賊陣有功於國
至是卒年四十贈太保賜謚勇畧褒封爲福神立祠享祀
[義膠金黄雲人]
洞命陪從胡士揚
等往關上接北使
秋七月致仕楊𦤶澤卒贈太宰
八月天雨久不止
九月帝感疽疾詔改元爲萬慶元年
大赦
時帝疽氣未愈因旨諭尙師西王曰前日因宗嗣未廣取别姓人維䄚立爲黄太子
兹因慮後事上畏聖祖神宗在天之靈不敢以大位輕付他人
其維䄚應廢㱕母姓
兹嫡子維䄔年方九歳漸已長成尙賴王翊賛成就以承大統慰臣民之望
王以事關重大乃命文武百僚並入丹墀待命因委參從禮部
尚書兼東閣大學士少保燕郡公范公著右都督兼太監沛郡公黎曰登𣕲郡公黎登進等入御寝所靣受顧命
上曉諭欵曲再三如前諭旨
公著等具以其事復于王
於是王與羣臣尊立皇子維䄔爲皇太子廢維䄚爲庶人㱕母姓
復命胡士揚與翰林待制阮名實等往關上候命
二十二日帝崩
僉都御史馮曰脩枉法受賂
事覺絞死
山西承政使郭同德亦以賄賂󰰾職
辭逮同知府張文嶺由任國威日受賂處
死
文嶺年七十餘亦寘于刑時人莫不憐之
冬十一月皇太子即皇帝位
大赦
以明年爲景治元年
詔曰盖聞天道運於上必宣氣布澤以成品物之亨君位陟在初必施惠行慶以播邇遐之告
會通𠃔恊聞見普同
我國家立國以仁得民有道
太祖髙皇帝武以定文以守藉賢臣而恢創業之宏謨
列聖皇帝仁以結禮以維資碩德而保守成之丕憲
雖一厄時遭屯五然重興運正泰初
荘宗裕皇帝
中宗武皇
帝奮起義旅收復京城而尊立帝室全資
世祖太王之神謀睿筭
世宗毅皇帝
敬宗惠皇帝克濟大業光宅區夏而翊扶正統多頼
成祖哲王之聖德文功
烈謨增賁于前基緒永再於後
逮我皇父誕膺駿命嗣守鴻圖
上承聖祖神宗創守之䂓恪遵紀律前頼文祖誼王扶持之力興起治功
中正德欲進乾剛髙明學益資頤養
寔頼大元帥掌國政尚師西王薰陶成就而致其德之純暨欽差節制各處
水步諸營兼總政柄太尉宜國公輔弼彌縫而成其政之羙
四十四年無爲而治億兆百姓咸遂其生
兹適倦勤之餘念以託孤之重
幸頼大元帥掌國政尚師西王德昭忠聖力茂保衡𠃔節制府准大臣文武百僚等請尊立朕即皇帝位
朕居諒隂自以幼冲難當負荷
然念宗廟大噐社稷重寄弗堪辭遜惟謹遵承
廼於本年本月日即皇帝位大赦改元以明年癸卯爲景治元年
尚頼大臣文武百官明勗交脩輔成厥
德以膺天地祖宗付畀之重以慰内外臣民視聽之情
於戱五位光登兹布清明之政億年卜歷佇綿長久之圖
布告邇遐使皆聞見
命胡士揚阮名實與户科給事中嘉壽男阮廷正等徃關上接使領受北朝頒賞銀幣等物并勑諭文
十二月奉賫回京
大𧻗史記本紀續編卷之十八終
大越史記本紀續編卷之十九
黎皇朝紀
玄宗穆皇帝諱維䄔神宗之子真宗之弟在位九年壽十八歲而崩䘮果盛陵帝天資仁厚神采靖嚴居拱之年海内安治年榖豊登亦可謂賢君矣享國不永惜哉癸卯景治元年明永曆十七年清康熙二年春正月時帝年幼王遣左都督擢郡公鄭槏右都督普郡公黄仕科都督同知强郡公阮援都督僉事膠郡公鄭楹入管四衛兵侍衛〇
二月以胡士楊爲東閣大學士陞子爵阮名實陞男爵阮廷正陞子爵
以其徃關上接領北朝攷賞勑諭銀幣故也〇
命胡士楊阮名實阮廷正等徃關上候命〇
贈都督同知韜郡公莫敬門爲左都督
敬門係僞族屬先以革心歸命蒙加職爵
敬門復迯回高平
後又詣關爲臣
王含弘大德更容納優待
至是殆又贈之〇
三月禁天下官民賭搏〇
是月十五日皇弟黎維祫誕生〇
夏四月加少傅護郡公武公添掌司禮監總太監兼各監司事〇
五月令旨御史󰉟勘問詞訟當遵律令守廉勒
仍戒勑十三道監察御史一體遵行毋得淹留廢格〇
令旨各處承憲二司查察所屬府縣官某能用心撫字訓化部民公明廉直政平訟理某不能盡心恤民務爲苛刻貪鄙賄賂怠廢政事者各以名聞以僃黜陟〇
六月遣正使黎斅副使楊㵆同存澤如清歲貢附謝恩及告哀事〇
大水泛溢渰民田禾浸民盧屋
快州常信地方水害愈甚〇
令旨各處鎮守係諸犯人迯匿應拿捉付襨議施行
又戒内外該勘官諸犯人不
預八議各隨輕重論刑毋得許贖〇
秋七月申明教化四十七條
其畧曰爲臣盡忠爲子止孝兄弟相和睦夫妻相愛敬朋友止信以輔仁父母脩身以教子師生以道相持家長以禮立教子弟恪敬父兄婦人無違夫子婦人夫亡無子不得私運貨財居鄕黨者長幼相敬愛便害相興除毋以强而陵弱無唱訟而行私豪强不得勘訟事男女不得肆滛風證訟者以實而無徇貨財旅次者防姦而勿拒投宿勿占道路爲園
圃勿侵溪港爲沼池山林川澤之便與眾共之坊社村庄之長擇人爲之生業務勤鄕飲從儉毋倚特權勢而寄記詞訟毋故将老弱而嫁禍善人毋托僧妮以避役無唆人訟以取財事爭訟者毋爲羅織以誣人業商買者毋聚徒黨而爲盗橋梁道路有頽弊者隨便修培吏事簿牒不得倒顛陵廟祠墓不得侵破男女勿爲巫覡之徒䘮家勿為中元之唱毋傲慢官長毋誘賣人口配匹當班族類勿論貨財䘮禮各隨豊儉
毋索飲食間耕同田不得相要錢榖同居鄕邑不得相攘財物
凡若干條攷布天下各處承憲府縣州等衙門各抄一本掛于視事堂仍輔送所屬各社民各書于扁留掛亭中許官員監生生徒社長以鄕飲日會集男女長幼講解曉示使之耳濡目染知所勸懲
自是人心漸歸善俗矣〇
八月令旨各處承司察屬内民有外國客人寓居者各類以聞隨疑區處以别姝俗〇
九月以阮公璧爲京北處參政阮簷爲海陽處參
政阮名實爲刑科都給事中黎公朝爲清華道監察御史〇
修南郊昭事殿
先是南郊以有殿宇而制度猶尙狹小
至是王命增加營作
其正殿堂四角柱用石爲之基庭内外並砌以石棟梁榱桷一皆朱漆湘金規模制度煥爾鼎新
王復命詞臣胡士楊等撰文勒石以紀其事〇
冬十月禁天下學花郎道
初有花郎國人入居國中立爲異道誕惑愚民鄙夫鄙婦多信慕之聽講之塲羣居混雜男女無别
󰪀已驅去其人而
書居猶存弊習未改
至是復嚴禁之〇
以阮曰任爲太原處承政使范維質爲山西處參政〇
十一月减赦四鎮民季税有差由被洪水損失禾榖故也〇
鄕試天下士人〇
十二月以衛郡公鄭梐爲都督同知〇
貶范立禮爲兵科都給中中以立禮任海陽處參政勘堤路失實故也中
以都督同知祿郡公丁文左行安廣處都總兵使〇
命京官徃清華乂安二處開例
甲辰二年明永曆十八年清康熙三年春二月參酌會試塲條
例自是永爲常制〇
帝加尊王以殊禮曉論文武臣僚曰朕聞建無窮之基必有無窮之聞有殊常之功必待殊常之禮刊諸捥琰萬世可徵
我國家乘時啓運應天順人
太祖髙皇帝起義平吳時多頼賢臣宣勞而功弘開創冠󰅾衣裳因而復正綱常統紀頼以復明
其荗功盛德盖亦罕有列
聖皇帝繼體法祖時寔頼勳臣爲輔而業保守成紀綱制度罔不󰍶張號今典文煥
然可述其豊功偉績謁然可觀祭自光紹統元
年間被莫氏之姦臣竊羿浞之禍心六年之間已無复矣
所幸皇天啓中興之基篤生鄭先祖世祖太王成祖哲王奮起布衣糾率義旅爲天下除殘安社稷爲念尊立我皇祖莊宗裕皇帝中宗武皇帝中興基業實肇於此
至英宗峻皇帝自位時有小人耿潝廷彦之讒致有不平之事此時成祖哲王處大疑而不恤任重責而不顧欽立世宗毅皇帝即位于萬頼行在殿仍發大兵掃除僞莫收復京城英䧺並入彀中天下
已運掌上
又能篤尊君之義奉迎聖駕進御昇龍城
物光复复社更生春其聖德文功輝煥天地太山磐石寧撫國家雖中興之詩中興之碑曷足以形容其萬一
繼以敬宗惠皇帝䂓國綿長久之休于家督婚媾之義不意結與逆椿之邪謀卒啓不祥之釁
此時成祖哲王無纖芥于胸中不以天下自私更尊立我皇考神宗淵皇帝誕膺景命嗣守鴻圖若禮若度全資文祖誼王造就之功
兹大元帥掌國政尙師西王保乂
皇家撫安中外其忠愛拳拳始終弗渝
又傅委王世子欽差節制各處水步諸營兼總政柄太尉宜國公鄭根内賛政機外楊武衞殄不庭之烏冦復有指之舊疆功盖宇宙德被生靈天下賴以平安而我家統綿有永治享無窮大扺皆王家匡扶其力之
所致歟逮黄考適倦于勸危疑之際全頼尙師西王任託孤之寄惟節制府及大臣文武百官等尊立朕即皇帝位以繼大統養正旣顯󰌩功歸姝又諧泰祉其交修舊頼
若是其切視夫前代之功之德益以大矣
曾聞古者敬大臣之禮有敬以不名有敬以不拜况今尙師西王有大勳勞于天下其功德如天精忠貫日質諸前代而未有參諸前史而未聞若不荗著表揚何以稱王文之功聖之德副朕倚望之心
繼今應尊以不名不拜之禮其入朝特設板床於御殿之左以示殊禮
朕以幼冲嗣位雖未徧知來歷事由然常聞顧命之言不得不宣諭于天下使知王家功德之盛
爾等欽哉〇
三月會試天下舉人
取中格武惟斷等十三名
以阮潤爲刑部左侍郎阮國櫆爲刑部右侍郎黄榮爲大理寺卿〇
夏四月命副将少傅宗郡公鄭横陪從禮部左侍郎豊禄子吳濬襨考各處生徒于珥河沙中
先是試法疏闊尙容懷挾
庚子以來雖已禁止亦未周密中舉者多有木訥借手眾議沸騰
至是命官襨考丁酉庚子癸卯三科生徒
考題用唐律詩一首與暗寫傅正文兼大註
入格者仍生徒不入格者留學三年
免役
再試不中者始還民受役
時不入格者過半〇
五月麥大熟〇
禁便許職爵
時倖濫之徒多妄求職爵及封贈𦤶有名噐冗濫
故禁之〇
立粟米五量法其󰱡合升斗斛倣黄鍾律爲凖頒内外各衙門一體遵行〇
六月殿試
賜阮曰庻進士出身梁荗勳等十二名同進士出身〇
以阮能紹爲吏部左侍郎武榮進爲副都御史阮名實爲清華處參政黎公朝爲清華處憲察使〇
貶石都督萊郡公鄭栢爲都督同知都督
同知纘郡公鄭𣛧爲都督僉事
時鄭栢鄭𣛧同任提領不能戒戢手下肆行冗弊受賂銀錢
以是貶之
閏六月右都督全郡公鄭梯卒
贈少保
立追收賞罰條例
其大畧以爲諸在社民有姦匈人同族同社平時不能訓戒至事發又不能捕納各罰錢五拾貫其所償財命錢收在犯人不得連捉
若犯人窮無所出許以罰錢給被害人送塟
自是該勘諸司遵以爲常
秋七月申禁衣服過制
時官員民庻衣服多有不依
官尺裁制
至是復申禁之〇
八月以范質爲刑科都給事中〇
冬十月刑部尙書桂堂侯致仕文允䌙卒
贈郡公爵〇
十一月戊子朔日有食之〇
己酉彗出東南翼軫分尾指張宿長五丈
帝與王交修儆省避宫殿减膳徹樂
詔文武臣僚商議時政得失即散去非額水陸廵司凣十三處如正大廵慕周廵之類人心悅喜
自是彗漸消散矣〇
時諸犯人已經論罪迯遁者多令旨許各自首重者减輕者赦
不首者扺罪〇
設五府掌署
官
加太傅溪郡公鄭杖爲中軍都督府左都督掌府事太傅莅郡公鄭棟爲東軍都督府左都督掌府事少尉雲郡公鄭榩爲南軍都督府左都督署府事少尉豪郡公黎時憲爲西軍都督府左都督署府事少傅奠郡公鄭楃爲北軍都督府左都督署府事〇
僃置六部尙書員数
以參從范公著爲吏部尙書陪從陳登選爲户部尙書阮能紹爲禮部尙書武惟志爲兵部尙書潘兼全爲刑部尙書
又以黎仕澈爲御史󰉟都
御史〇
論奉使功
以禮部右侍郎芳桂伯黎斅爲工部尙書陞侯爵國子監司業延禄子楊㵆爲工部左侍郎陞伯爵刑科都給事中義嶺男同存澤爲户部右侍郎陞子爵
又以阮勢濱通諳北語隨使濟事陞爲京北處參政伯爵〇
以大理少卿香澤子武方丈爲太僕寺卿太常少卿廉勇子陳登瀛爲尙寶寺卿以其隨理國府常從征伐有功故也〇
聘王次女鄭氏玉𣖮爲正宮〇
令旨各處承司送下所属縣官𮞏年至
十月期徃勘民間堤路有應築作者僃實以聞
某處功程小者照補水勢所及各社民任爲私役許縣官督押
某處功呈浩大待差官押作期以正月初十日起功三月中旬完成永爲恒式〇
命官平補四鎮季税例〇
十二月清遣正使吳光副使朱志遠等來諭祭神宗淵皇帝
其祭文曰遐方抒慕義之悃屏翰宣猷國家弘柔遠之恩贈唁示䘏爾安南國王輸誠納欸向化歸心獻馘而俘僞王助兵以除鄧賊克宣忠盡荗
著勳簩方将寵錫殊恩何意溘先朝露兹聞訃告㦖惻良深
特攷祭賻之儀以昭軫悼之意
嗚呼効共球於南服永篤忠貞賁華衮於幽宫式光泉壤靈如不昧尙克欽承〇
南郊殿成
乙巳三年明永曆十九年清康熙四年春三月許内外各職陞次
以翰林院侍󰕖鄧公質爲工部右侍郎黎德望爲海陽處承政使阮偉爲安廣䖏承政使范維質爲東各大學士阮永爲乂安處參政范立禮爲山西處參政裴廷員爲東閣學士阮公璧
爲太常寺卿阮廷正爲奉天府尹范質黎得全汪銳梁誼黎榮黄德敦並爲都給事中
阮榮盛武弼諧爲提刑監察御史杜善政阮公弼武求誨黎志道黎仁傑譚登用並爲給事中頼登進黎致平枚仲和費登任並爲憲察使武公平吳策諭爲翰林院校討阮廷柱阮光繕黎軾阮仕教汝進用梁荗勳武卓犖阮曰當阮進材裴宗並爲監察御史
又以經歷阮光岳爲司業阮登明爲興化處憲察使張論道黎純噽寧達黎僚
阮嵩並爲監察御使
時光岳登明等原被貶罷至是准許陞次故復得録用〇
令旨御史󰉟考課内外任各衙門官并吏行過事跡
官則立爲三等吏則分爲二等歲季僃類以聞論行黜陟
自是以爲常式〇
夏四月加諒山藩臣阮廷繼爵弘郡公以其論得土酋閉公亮閉國濟歸命故也〇
以參議范公兼爲山南處參政〇
禮部左侍郎慈廉侯阮可濯以年老乞致仕
許之加陞工部尙書慈郡公更給以惠養田禄〇
令旨
申禁鬪鷄圍棊賭博及巫覡僧妮等事〇
令旨内外該勘諸司凣勘訟有所論刑僃類以聞罪至死者付下襨議施行罪則杖者便宜行之毋得淹滯〇
秋七月禮部左侍郎豊禄子吳濬年七十乞致事
許之
加陞工部尙書伯爵更給以田禄隨行惠養〇
八月󰀋立正宫鄭氏玉𣖮爲皇后〇
尊親生母范氏玉厚爲皇太后太后雷陽㫧銳人〇
冬十一月命官考制内外各司行過事跡
貶户部尙書川郡公陳登選爲户部左侍郎禮部
尙書陽郡公阮能紹爲禮部左侍郎吏部左侍郎道江子阮宗澧爲禮部右侍郎都御史桂海侯黎仕澈爲刑部左侍郎副都御史麗海子武榮進爲太僕寺卿僉都御史㫧川男鄭時濟爲鴻臚寺卿刑部尙書瑞郡公潘兼全爲户部右侍郎以登選等舊任御史及仕澈等當任御史勘訟逾期而兼全舊任吏部銓除超次故也
先是吏部尙書范公著之子公兼由參議陞任參政朝臣以爲不可相率力爭
王不悅即命公著
與黎斅查刷諸司所行事故並被貶黜〇
立除任品次條例
間有軍功前以授便許職超資再詔功次循品銓除〇
令旨各處承司精擇属内各縣社有孝廉者即以名聞命官閲選隨材授任〇
申明行儀品服噐用各條〇
十二月以申德才爲參督漢郡公〇
加兵部左侍郎潤裔子胡士揚伯爵以其累徃關上候命接使濟事故也〇
以户部右侍郎義嶺子同存澤爲工部左侍郎〇
加提刑監察御史武弼諧爵書澤男刑
科給事中黎仁傑爵朗圭男並以奉差徃安廣公務故特許之〇
以陳進朝爲參督兼郡公〇
令旨自今該勘諸司斷已當理而訟人妄自翻襨者各隨訟理大小照官品髙下論謝錢有差〇
東閣大學士范維質卒
贈工部右侍郎
丙午四年明永曆二十年清康熙五年時莫孽敬宇竊㨿髙平茶毒方民
太原藩将通郡公何仕置率本處兵討之爲賊所獲
報至王命太傅莅郡公鄭棟爲統領少尉豪郡公黎時憲副之鴻臚寺卿㫧川
男鄭時濟吏科給事中杜善正爲督視領諸軍徃進擊
敬宇乃殺通郡公何仕置棄其巢穴遁入山林
於是官軍從火焚毀所居而還〇
二月擢清華參政阮名實爲鴻臚寺卿賞錢一百貫
時有監察御史黎僚原與名實同士望科素所相識
及僚丁父憂回家守制多行悖理不法有訟到衙門名實鞫得其状斷以公義謹啓論糾上
嘉其不私親故特賞擢之〇
夏四月旨傳諸該𬋩將校撫養士卒如有病恙給以藥餌保養
歲以爲常〇
以汪銳爲清華處參政〇
五月清遣范成功馬文壁賫勑諭出南關令拿解海冦楊二楊三黨軰
命東閣學士裴廷員翰林侍書陶公正徃關上接領回京〇
甲午望月有食之〇
令旨該勘各衙門所勘諸訟或當受而不受及訟人越告者論罰有差〇
六月庚戌朔日有食之
大赦天下季税十分之一
民心大悅
令旨許内監各員所養子孫饒䕃限以職品髙下爲差〇
秋八月九日有星隕如雨〇
九月王經
理巡省民風
行至盐户海門盐户社名属瑞英縣存問民間長老攷賜緡錢八十以上人叄緡七十以上人貳緡民情喜悅
又令於海靣排列船艘載度兵馬練習戰陣張耀威武
復行至五漫地方攷賜長老亦如之乃還京〇
以武兼爲山西處參政阮廷正爲京北處參正阮公璧爲海陽處參政陶公正爲奉天府尹〇
十二月許安廣處承政使純禮伯阮偉陞工部右侍郎侯爵致仕伟時年七十有七〇
平調京北處參政廣林伯阮
勢濱爲太原處參政以其考課失實也
丁未五年明永曆蕊十一年清康熙六年春二月會試天下舉人
取中格阮有登等三名〇
三月清遣正使程芳朝副使張易賁奉册來封帝爲安南國王
命東各學士裴廷員吏科給事中杜善正徃迎接回京行欽受禮
其册文曰來王來享要荒昭事大之誠悉士悉臣國家著柔遠之義象賢崇德愛載舊章纘服承先宜加新寵爾安南國嗣子黎日南啓宇辰北歸心圭璧禔躬夙被禮義之
化梯航奉職遠慕聲教之隆傾復納僞印以攄󰠐繳僞勑而效順念爾忠貞世篤久揚繼述於前徽譽命未光爱有編音之下逮
特遣内國史院侍讀學士之從三品俸程芳朝禮部儀制司郎中張易賁封爾爲安南國王奄有属郡撫兹舊邦守職宣猷用永線夫󰅾礪制節謹度期報答於君親欽哉無替朕命〇
夏四月殿試賜阮冠儒等三名同進士出身〇
令旨乂安處南河諸縣社民人有以堅義功祇受勑命止復其身
其子孫與百姓同〇
加兵部尙書芳嶺侯武惟志爵芳郡公户部左侍郎義舍侯裴挺爵義郡公以其奉侍潜邸日久累隨征罰有功故也〇
令旨開例官校正清華乂安官田數另率反寓居人率等條〇
五月以王孫榮良侯鄭栐爲副将都督同知良郡公〇
令旨戒𬋩兵官毋得脧削奇虐兵民〇
命京官分行四鎮閲選民丁取其强健者爲另送歸隊伍以時練習侯僃差行征討〇
遣兵部右侍郎潤裔伯胡士揚東閣學
士裴廷員徃關上候命〇
六月清華處河決水溢渰浸民田〇
秋七月遣正使阮潤副使鄭時濟黎榮等如清歲貢又遣正使阮國櫆阮公璧如清謝恩〇
令旨𬋩兵官不得留房另兵䂓取錢財〇
以署衛事隴郡公范院爲都督僉事以其奉侍潜邸日久有功故也〇
八月有無頼僞徒啸聚於永頼瑞英地方僣號應天
于時瑞英縣縣丞杜文洽與永頼會庵人陶世相等率本部兵擒獲檻送京師斬之
其文洽世相等各加
陞職爵有差〇
九月大舉進征髙平
時髙平地方猶爲莫敬宇阻㨿拒違朝命不臣州民𨺻溺
於是王親提大兵進𤼵諒山道委節制府太尉宜國公鄭根統督諸将進𤼵太原道差太傅莅郡公鄭棟少尉雲郡公鄭榩少尉豪郡公黎時憲少傅奠郡公鄭楃都督同知禄郡公丁文左立郡公黎珠等爲統領督率
以禮部左侍郎陽郡公阮能紹刑部左侍郎桂海侯黎仕澈工部左侍郎延禄伯楊㵆兵部右侍郎潤裔伯胡士
揚鴻臚寺卿海山男阮名實監察御史張論道等爲督視分道並進直抵〇平
敬宇聞大兵至乃與其黨奔入内地鎮安州諸道追趕哨拿俘獲莫氏族属男女與其徒黨及人畜噐械財物不可勝紀先後歸降者益眾
王體好生大德諸投降者特加恩宥脅從者一皆寬赦
又宣布明論安集州民各使復業率遵聲教
一方之民咸蘇徯望焉〇
冬十月丙戌望日有食之〇
都督僉事頴郡公鄭樑卒于軍贈左都督
甲申六年清康熙七年春正月己丑有天棓星出西北方長半丈形如彗星〇
是年旱〇
二月王大捷凱還留都督同知禄郡公丁文左鎮守七泉地方以鴻臚寺卿阮名實爲督同
至京告廟奏捷
凣莫氏渠魁寘之國法其餘悉皆放赦
四月帝以王復國讐有大功乃尊封爲大元帥掌國政尙師太父德功仁威明聖西王
其冊文曰朕惟皇天生賢聖之才所以福國人君設尊貴之禮用以答勳
誕協明徵載鏤華冊󱘢惟大元帥
掌國政尙師西王英䧺盖世忠厚傅家
昔成祖纘世祖鴻基尊立先君賛成恢復之功平定之績
兹勳王率誼王大業來輔冲人頼多匡扶之力造就之仁政圖而朝重社安威加而内平外讋
親提三軍進討髙平之莫孽巢穴掃空歸恢一統混洞先王之舊疆版章盡復
諒盛德大功之素著信異數殊禮之當加
特遣特進金紫榮禄大夫陪從工部尙書芳桂侯黎斅捧賫金冊普尊大元帥掌國政尙師太父德功仁威明聖
西王
王以其光受鴻名命永膺於𮌐祐莫安鰲世丕顯於治平
王家延有道之長皇圖衍無疆之󰆑
欽哉〇
令各處諸社村民如有重例者各備以聞付監督平例官查實量减分與本縣各社共受以均賦役〇
六月以都督同知禄郡公丁文左爲左都督都督命事纘郡公鄭𣛧提督燕郡公鄭柳竝爲都督同知
兵部左侍郎延禄伯楊㵆爲史部左侍郎立郡公黎珠爲都督僉事枚世康爲參督弘郡公提督芳岩󰞌陶光廣
參賛楊林侯劉世賡竝陞郡公爵
太原道監察御史枚林子張論道爲東各校書僉太監才兼侯鄧仕榮爲太監竝以從征髙平俘獲賊黨有功故也〇
秋七月都督命事通郡公鄭樭卒
贈右都督〇
山南處參政范公兼罷以督押堤路假作且緩期故也〇
八月禮部左侍郎楊郡公阮能紹卒
能紹爲人質直居官清白南河之役參賛軍務有功
至是卒贈禮部尙書賜諡忠肅
能紹清池弘烈人〇
削阮德忠官爵德忠桂陽桂塢人
少保豪郡公阮德業之子嘗從征伐果敢善戰累官至都督同知爵瑞郡公
王以次女鄭氏玉檉嫁之
但性殘忍特功驕横第宅僣侈又父子潜貯噐械私𤼵與民隂圖不軌
事覺付下廷議反形已具
王念其有戰功止削奪官爵免死而誅其子阮德兼等三人〇
九月甲辰日上一抱一背現于兑方亢宿度〇
許國子監司業綏禄伯阮光岳陞翰林院侍讀致仕〇
冬十二月參從吏部尙書兼東閣大學士少保燕郡公范公著年
老乞謝事
上慰論𮌐留
公著懇請益力
上許之加陞國老太保參預朝政致仕〇
許户科事中󰆑堂男阮公弼陞吏科都給事中職子爵致仕
己酉七年清康熙八年春正月清遣内秘書院侍讀李僊跟兵部郎中楊兆傑賫旨論來使我以髙平四川退還莫氏
時廷臣與清使辨解徃返數四清使堅執不聽
上以事大惟共時命姑且從之〇
十四日文祖誼王太妃陳氏薨
時清使李楊等遣前路李唐胤趙光朂魏象賢等僃儀致祭
二月使臣阮國櫆阮公璧黎榮等還國
舊制歲貢三年一徃餽送煩數
明朝萬曆年間已準例六年两貢並進
至是欲如明故事乃修本遣國櫆等如清一體奏請
清帝許之
是後遵爲常例〇
夏四月朔日食既〇
是年旱〇
五月太僕寺卿麗海子武榮進卒
時榮進奉命督鎮髙平會清朝遣使宣旨以髙平四州退還莫氏乃還京回到中途病卒
贈兵部右侍郎伯爵差官慰祭〇
六月以武惟志爲禮部尙書陳登選爲兵
.
部尙書黎斅爲刑部尙書並加參從宰相〇
以裴挺爲工部尙書同存澤爲都御史阮宗澧爲户部左侍郎潘兼全爲刑部左侍郎鄧公瓆爲吏部右侍郎阮荗材爲户部右侍郎阮名實爲副都御史吳珪爲僉都御史〇
論奉使功以阮國櫆爲禮部左侍郎玉池子阮公璧爲刑部右侍郎嘉昌男又以阮潤鄭時濟卒于清追贈阮潤爲工部尙書伯爵鄭時濟工部左侍郎子爵仍給民田祀事〇
以黎珠爲都督同知馮恩義
爲參督並以其護送文祖誼王太妃䘮事襄成故也〇
秋七月都督同知萊郡公鄭栢卒
贈左都督〇
八月以胡士揚爲吏部右侍郎〇
九月以爵郡公黎庭堅爲提督
時庭堅留守山南治事廉平盗息民安故特擢陞二次
庭堅安定沛寨人〇
旨傳凣徵收季税及奉買供用貨財物得要索外例與抑買賤價以悅民情〇
初宣光安北營嘉國公武文密於恢復之日率兵從義累有功勞先朝仍鎮宣光地方許以世守傳襲其子太
傅仁郡公武公紀孫太保和郡公武德恭並能繼承先志恪修臣職
至曾孫少傅宗郡公武公㥁特其山川險遠隂蓄不臣之心僣稱王爵僞立朝班又結黨于莫孽屡有交書徃復事跡顯露
上以勳臣之後含容未忍問罪
至是公㥁因與手下麻福長不平内懷疑惧赴京自訴
行至東蘭巡夜爲人所殺
事聞上以公㥁雖失臣節然念彼祖父有大勳勞義不可絶乃立其子武公俊爲後許爲都督僉事賜爵寬郡公領給民
禄使之承祀
其諸子女悉加慰撫又以麻福長不忠所事乃監于獄中〇
冬十月議行善政革弊習令凣十八條其一前代帝王及各神祠舊有皂隸付禮部查實論行
其二廟祠祭禮許府縣官依例遵行二司吏不得干預
其三徃年不合格生徒及士人補另已歸農者並許應試
其四辨舍吏之廉平貪冗以爲賞罰
其五别諸吏之勒幹狡𤟕以僃陞汰
其六諸贖罰錢未收得者一皆饒赦
其七留監囚人許饑渴者隨時給
養其入輕重諸刑並付刑部襨議
其九擇良家子弟爲社長俾訓化社民曉知禮義
其十諸渡津處隨水淺深取濟功錢不得過索
其十一凣迯罪者許鎮守拿捉
其十二刷訟事例許前次勘官詳註事跡侯後次官刷行
其下六條皆申明勘訟之事領布天下遠近無不喜悅〇
平補四鎮季税例成
初國家恢復伊始賦税因循徃舊輕重未均
乃者王命官分行天下照隨民産厚薄田壤肥饒平補季税例額有差
至是乃成
即具着令例攷許官民各守其一俾得遵㨿遂爲經常之制〇
禁勸農河堤索取民錢
時任是職者不思循省勸課惟務索民賀禮故嚴禁之
十一月封王孫鄭椽爲副将謙郡公〇
賜參政黎得全子爵參督洮郡公范𣆭爲提督署衛事匡武侯范錄爲參督以得全奉差督視乂安日䂓科差拨捉得逆賊張福裡而𣆭錄亦預差行捕拿有功故也〇
以阮名實爲兵部右侍郎〇
閏十二月賜胡士揚侯爵裴廷員杜善政等男爵以候命
迎接使臣有功故也〇
旨傳歲季刷訟事例遞年十月御史󰉟送下該道輔送内外各衙門僃類所勘諸訟並詳註事由納在後次官俟刷󰍶以次輔納在御史󰉟御史󰉟亦類本衙門所勘諸訟及具類前次簿輔納待旨論行以僃黜陟
庚戌八年清康熙九年春三月火星入南斗〇
月入南斗色赤〇
金星入太微〇
命山南參政碧江子黎得全刑科都給事中陳春榜等賫論文徃諭順廣阮氏
于時得全等奉命至布政日麗海門
使行人先𮞏䦕文通報
又以言詞徃復數四阮氏拒命不納
得全等遂回京〇
夏四月貶山南處憲察使黎𦤶平為海陽道監察御史以督押堤路科事未明故貶〇
命禮部左侍郎阮國櫆吏部右侍郎鄧公瓆等陪侍經筵〇
五月不雨人多疫癘
上精心密禱仰祈天貺〇
旨傳凣奏給官田止許耕種本貫十畝其餘照收税錢不得濫耕〇
六月以提督普郡公鄭檱爲都督僉事左校點禎祥侯黎時宲爲參督檱陶光饒之子奉賜姓鄭
時宲黎時憲之子〇
貶山西參政武兼爲户科給事中以僃類堤路緩期故也〇
命少尉豪郡公黎時憲爲統率吏部右侍郎潤裔侯胡士揚爲督視将兵經畧宣光地方
時宣光麻福長之子惠挺麻福蘭及其弟趁勝麻福淀聚眾刼掠方民騷擾上乃命時憲與參督詠郡公阮德霑等分道徃擊擒獲福蘭斬之福淀北奔入内地
時憲等乃安集州民而回〇
秋七月以陳興學爲參督朝潤侯陳興讓爲署衛事朝憲侯以其能糾率
鄕兵襲擊賊黨再隨軍討賊故論堅義功乃許之〇
贈工部尙書派郡公阮道安爲少保追念其奉侍王潜邸講學故贈之道安慈廉福演人〇
九月鄕試各處士人〇
旨傳分補鄕試塲供頓事例凣某縣有應除某社民許二司照本處各縣平補共受以均力役〇
冬十一月會試天下貢士取合格陳世榮等三十一名〇
旨傳禁通同外國盗賣銃口〇
立賞告捕强盗令今後如有捉得强道并探得道刼殺人者重者賞以官職輕
者賞以銀錢或饒官役
其寓藏停止以盗刼罪之或罪人在迯知情容養者按律論行〇
十二月以署衛事舒泰侯阮仕健爲參督工科都給事中黎公朝爲禮科都給事中以其奉差開例爲民所保故也
辛亥九年清康熙十年春正月殿試
賜劉名公進士及第第一名韶仕琳進士及第第三名黎有名武廷臨進士出身黎䧺稱等二十七名並同進士出身〇
二月命官閲選四鎮另兵補入隊伍
時
加教習以後年大舉〇
夏四月兵部尙書頴郡公阮悌致仕
加陞少保
悌時七十八〇
秋七月命朝臣各舉所知凣有學行政術堪爲守令者二品舉四人三品至五品舉三人六品至八品舉二人各以名聞付吏部銓除任職
舉得其人者議加奬賞如見或負所薦肆爲貪墨許先陳言免其連坐
若隱不以聞罪亦如之〇
八月己酉朔日有食之〇
清朝平西親王欽旨委開化鎮標遊擊曹知府劉解送迯罪人麻福淀
并伊家人就交界
乃差官領回與麻福長並誅之〇
九月命兵部左侍郎黎仕澈吏部右侍郎鄧公瓆等考課内外各衙門
時同存澤獨任都御史勘訟多有逾期以是罷職〇
冬十月十五日帝崩
羣臣上尊號曰豁達睿聰剛毅中正温柔和樂欽明文思允恭克讓穆皇帝廟號玄宗〇
十一月十三日奉玄宗穆皇帝梓宫回塟于宲盛陵立乾龍殿奉事之從皇太后鄕也〇
初神宗崩皇次子惟檜時方二歲王與正妃鄭氏
玉瓏養之府忠涵養薰陶成就德性
至是玄宗崩無嗣王乃旨諭節制府及大臣文武百官曰我聞天下者皇朝聖祖神宗之天下
󰟸遭國運中衰𦤶使莫姦上僣時我先祖考奮起義旅推尊夾輔列聖皇帝掃除莫氏收復京城開拓封疆尊安國勢好通北國王爵普封
兹我承祖宗功德之傳任社稷生民之寄篤忠貞大節照精白一心纘修先緒保安皇家
當神宗淵皇帝在御則協恭同寅懋勉政事夙夜謀慮興致太平
迨神宗淵皇帝陟方則亨屯濟蹇左扶右持明言用保弘濟艱難尊立大行皇帝於幼冲嗣位之初薰陶聖德就将敬學聲名洋溢外方信義有孚上國寵以王章榮以金印居位垂有十年時和年豊民康物阜號令典刑煥然可述
加以内平四海外讋百蠻
其土地之廣人民之眾親於昔時大有逕庭矣
詎意本年十月十五日大行皇帝上賓嗣承猶乏第念神噐至重惟先君之子有賢德者足以克堪
今皇弟黎維襘乃先
帝神宗淵皇帝之次子適值先帝於倦勤之日甫初二歲奉囑託阿保鞠育于府中蒙養匡救教導誘掖正言正道日使聞行兹年十有一德年俱長賢孝夙聞可承大統應尊立即皇帝位以副天下臣民之望
節制府暨大臣文武百官等當體我至意同心修輔夙夜祗勤各盡當爲以成致治之功以躋悠久之盛保永世惟帝惟王之業朂哉〇
是月十九日丙寅王親率節制府暨大臣文武百官尊立皇弟維襘即皇帝位
以明年爲陽德元年
大赦〇
尊王正妃鄭氏玉瓏爲國太母
嘉宗羙皇帝諱維襘神宗次子也初神宗崩帝甫二歲王命正妃鄭氏玉瓏養于宫中玄宗崩無嗣遂登大寶在位四年崩壽十五歲塟福安陵
帝體貌英偉天性寬和有君之德惜夫享國於久未見其有爲也壬子陽德元年清康熙十一年春正月仍給開國功臣黎來祭田孫姪世守祀事〇
三月以楊㵆爲御史󰉟都御史阮宗澧爲吏部左侍郎阮荗材爲副都御史棃得全爲僉都御史〇
夏四
月王以廣南阮福頻久違朝命負固不服告祭于天地神祗聲罪致討〇
命副都将太傅莅郡公鄭棟爲統領預徃乂安屯鎮協與統率少尉當郡公陶光饒䂓料布置控制邊方〇
以范質爲大理寺卿〇
五月鎮守乂安處兼鎮布政州統率官左匡軍營副将少尉當郡公陶光饒卒
光饒奉侍王潜邸日久累期討賊安内靖外多有勳勞在鎮凣十八年令行禁止盗賊屏息邊陲晏然年七十一卒于鎮
贈太宰賜諡純謹褒
封爲福神立祠享祀
光饒青威泉甘人〇
六月王親扶皇上御駕親征
委節制太尉宜國公鄭根總提大兵直進廣南順化地方
時御駕南征寬郡公武公俊在京遁歸宣光攻刼州民
留守京城少傅殿郡公鄭楃差兵追殺之盡獲其黨而還〇
副将少尉羙郡公鄭桓卒
贈太保〇
工部尙書少保錦郡公致仕阮厚眷卒年九十五
加贈户部尙書賜諡文斗
厚眷至灵樂山人〇
秋閏八月大軍進到布政州差諸将分道進討
節制太尉宣國
公鄭根親率大兵渡河放曉諭于順化廣南二處民人曰伐罪救民乃王者興師之義
爾之二處人民本是皇朝聖祖神宗之土地人民非阮氏開拓之所有
仰荷先聖王念及莩葭之親奏知先皇帝准許端國公鎮守二處供納貢税以資國用指誓天地期以始終盡節爲臣
于時光聖王志厲恢復皇家勦除僞莫端國公居在外鎮曾無汗馬守功及天下大定始赴京拜賀
先聖王量廣含弘不叙勳勞止以親義仍具本加
以職爵寵禄優厚位冠廷臣
不意違皆約盟隂圖反側於庚子年誘使姦臣作亂私自迯回有乖臣節正當裁之以法
先聖王憐愛曲容宥其過失
况差官賫捧勑書曉誘事理而焚毀使舘圖奪勑書隂辱使命
其不軌之心以萌於此
自後循習畧不必言
上年差官賫諭曉以君臣大義示以禍福两端欲彼革心歸命以免
爾民兵戈之苦共享太平之福
詎料彼孽不能覺悟更驕慢辭説拒遏欽命行人
其叛逆不敬之罪孰
甚於此
夫土乃王土民乃王民彼之竊據此土者不知是何名󰉍而深溝髙壘以逆命厚賦重斂以虐民脇爾以執㦸執戈何有乎班聯職秩致爾失學書學禮何有乎科目功名迹其所爲旣負固作逆又拒我朝廷再茶毒我方民彼之罪惡如此容可置而不問乎民之倒懸如此容何恬而不救乎事非得已兵征言興
兹我恭奉大元帥統國政尙師太父德功仁威明聖西王翊扶皇上飭駕親征專委我以總提大兵號令諸
将分道進討期以萬全取勝盡殄逆徒而後以
爾二處人等倘能倍暗向明歸人避虐或倒前戈以投降或詣軍門而出首名目則赦過賞功小民則輕徭薄賦倘或别處人民畏罪而逃有爲賊所誘竄居于此如見大兵進至先來歸命亦得赦過録用若執迷不悟則火炎崑崗玉石俱焚
到此時節爾等将安迯乎
特諭〇
冬十一月統率黎時憲督本道官兵直進賊外壘差所属僉掌侯梁登光禎祥侯武俊材承夜奪戰賊
徒于多吝處燒毀賊寨斬得賊馘收得賊旗幟噐械調詣軍門獻納〇
以梁登光爲參督武俊材爲提督賞其能先登破賊也〇
副将都督同知衛郡公鄭梐卒
贈少保〇
十二月王以順化地濕又値降冬寒凍士卒難久留遂奏知于帝還師
凣俘獲賊人男女老少皆給錢米𤼵回〇
命副将少尉豪郡公黎時憲鎮守乂安處兼鎮布政州陪從兵部左侍郎桂海侯黎仕澈爲督視陪從兵部右侍郎海山男阮名實爲副督視
追贈南征陣亡将士職爵田禄有差
癸丑二年清康熙十二年春正月車駕至京師
命阮廷正裴廷員黎公朝等徃闕上候命〇
三月遣正使阮荗材胡士揚副使陶公正武公道武惟諧等二部如清歲貢附告哀事〇
賜參督膠璿侯陶登用郡公爵〇
以潘兼全爲史部左侍郎阮國櫆爲户部左侍郎范質爲副都御史申全爲史部右侍郎黎榮爲户部右侍郎阮廷
控御邊陲保安方民〇
正爲禮部右侍郎武良爲刑部右侍郎裴廷員爲工部右侍郎〇
以同存澤爲兵部左侍郎
先是存澤任御史󰉟勘訟逾期罷職至是復用之〇
秋七月起復參從史部尙書兼東閣大學士國老參預朝政太保燕郡公致仕范公著入朝掌六部事參賛機務〇
令文官入王府内閣議事奉侍内閣自是始〇
九月陶光輝有罪伏誅
光輝乃光饒之子籍父功隂蒙加職爵權禄配以郡主而乃驕弄自恣多行悖逆不道又隂營
居禁地
有訴告事𤼵付廷臣議盡得情状論梟首以正條律
王念彼父多有功勞於國降賜絞死併誅其黨兼禄侯鄭楏〇
鄕試各處士人
是時清華處參政武求誨多受銀錢寄托士人爲肆塲奉天府尹吳策論應務試塲潜将文書入塲私使家〇大寫試卷混送入考取中䂓取錢財
事覺並加徒刑
山西處參政黎志道私考士人失實又於塲中以無中卷標名中榜及多寄托士人爲肆塲論罷職
其各府縣校僃類士人
得實者奬賞失實者貶罰各有差〇
冬十一月會試天下貢士
取合格阮公望等五名
及殿試賜裴光運等並同進士出身〇
十二月考天下士望
取阮洐等三十名除内外任名職〇
罷參從宰相刑部尙書芳桂侯黎斅東閣校書梅林子張論道等職爵
貶吏部左侍郎瑞郡公潘兼全爲太常寺卿侯爵兵部左侍郎桂海侯黎仕澈爲諒山處憲察使職伯爵以其便許勑旨并憑批各衙門吏應務間有多少故也〇
以阮國
櫆爲吏部左侍郎阮曰庶爲吏科都給事中〇
參從宰相兵部尙書川郡公陳登選卒
登選爲人沉毅端正學識該搏南征之舉參賛軍務籌畫有功
至是卒贈户部尙書少保賜謚雅量
登選安勇黄梅人
陪從兵部尙書少保頴郡公致仕阮悌卒
贈户部尙書少傅
賜謚惠󰔄
悌玉山禾塲人甲寅三年十月以後改德元元年清康熙十三年春二月令旨訓戒各職司
大畧以爲宰相之職在乎進賢退不肖當量才授官度德定立使卿大夫各當其任不
得以私心自用
吏部之職在乎權衡人物當察言行觀噐識可爲京官者除京官堪爲守令者銓守令不可徇私取舍
刑部襨視之官如見重囚付下襨議合公同審讞務以得情爲本不得󰏲滯逾期
御史耳目之任所以振紀綱而警風采
凣宰執有過将臣有失百司違法時政有闕並許糾劾陳言
提刑監察御史職專諍論審讞案問糾劾察録照刷等事
監察御史彈劾之責如見時政有闕百官有過當陳言糾劾
吏科繳
駁之任如見吏部銓序非才則論駁封還
刑部亦繳駁之任如見刑部審讞不公亦論駁封還
提領職掌整理畿内橋梁道路開渠决水救火防姦
府尹彈壓之官如見權貴勢家不等員人驕從游俠弗遵法制許得彈糾懲治
鎮守留守職專擒制盗刼防禦姦非當保安方民不得擅置非例職名肆爲民擾
憲司職掌如見本處災異水旱一體陳言
承司府縣肆行違法鎮守留守不禁姦非並許彈劾糾奏又巡行属内兼訪
疾苦查勘權勢脅捉諸訟
承司膺方面之重寄如見所属官司政治均平應保舉有不如法者糾舉
郡守民之師帥如見属内縣官有政績稱職者保舉不稱職者糾舉
縣令親民之官當存心撫字勸課農桑興便除害留意敎化使仁讓風行告訐俗易其義婦孝子亦當輔達旌表以厚風俗
凣内外各衙門官如見本吏某人奉公守法廉勤練達年月積累無有過犯者保舉之某人恣行貪冗志在䂓財怠慢廢事有過犯者
即糾𮞏斥去〇
三月以王嫡孫副将鄭栐爲左都督〇
夏五月初九日陪從吏部左侍郎蓮池子阮國櫆卒
國櫆爲人慷慨敢言
訃聞上深爲哀悼贈兵部尙書池郡公賜謚剛忠
國櫆青池月盎人〇
以黎斅爲兵部左侍郎潘兼全爲刑部左侍郎黎仕澈爲工部左侍郎
先是斅等綠事既罷貶
至是復用之〇
六月六日太白畫見與日爭光〇
賜碩忠侯黎時海郡公爵〇
秋七月十八日帝以王世子節制太尉宜國公鄭根功望隆
重晉封爲元帥典國政定南王
其󰀋文曰皇天生賢聖之才所以壽至治人君優尊貴之禮所以表殊勳亶協榖辰載敭華󰀋
特進開府欽差節制各處水部諸營兼總政柄太尉宜國公鄭根英䧺盖世氣象過人
昔先君恢復舊疆多頼前王經綸屯亨之力暨朕躬光膺景命全資師父造就󰌩養之功保國永奠鴻圖傳家深貽燕翼睠
惟王嗣克暢皇猷任征伐則南鋤阮孽北掃莫徒功特髙宇宙總政柄則内安中國外服遠
裔德彌暎乾坤
望久孚四海之心位當冠百僚之首
特遣特進金紫榮祿大夫參從吏部尙書兼東閣大學士國老參預朝政掌六部事太保燕郡公范公著捧賫金󰀋玉章普封元帥典國政定南王榮如圭瓚用啓宇田尙其受命承休乘彛慎位政詳典章法度悋守成䂓德得位禄壽名誕膺申眷賛皇家緒綿於有永衍王室業保於無疆
王其欽哉〇
旨准目今王府領布命令曰令諭臣民進啓者曰謹啓聞
副王府布令
曰令旨進啓者曰謹啓〇
八月王諭定南王曰王者創業垂統必貽厥嘉猷世嫡繼體守成當遵其善法
兹我承家丕緒攬國大權修王業紹先王積累之基興起治功討安天下賛聖皇承列聖繼傳之統謐寧海宇磐奠國家泰山安保鴻圖豊󱘬謀深燕翼
於庚子年已奉加開府位委總政
機乃能志愛君親明習機務典司庶政令簡肅中外悅徒經營四方威震耀藩侯賓服
功寔多社稷寄堪任生民
我仍奏知皇上欽遵
勑旨
晉封王爵授以統裁國家庶務内統百官外均四海
位至隆至重謀是訓是行
今其知業保以成幾圖不忽防非室󱘥正心脩身一言一行祖宗之懿德
是遵一政一令祖宗之成䂓是述
日與親勳大臣文武百官協同心德共求治理區處世務以興太平
官人則量才能課功狀使官皆稱其職求賢則察言行試政事使賢咸登于朝任
将則御以恩威使将咸樂爲用愛民則省其征役使民皆遂有生
爵賞刑罰之權公
操信必禮樂教化之本加務詳明
如是則政事得以脩紀綱得以振文德洽而武功成中國安而外夷服
䂓模混一宗社久長以衍意萬年惟王之業尙其敬之以副我委任傳授之意
兹論
帝尊封親生母黎氏玉環爲昭儀〇
冬十月改元德元
大赦〇
旨准推恩武班陞次
太傅溪郡公鄭杖秉郡公鄭󱘦莅郡公鄭棟等並爲太宰少尉廉郡公鄭榩豪郡公黎時憲等並爲太傅少尉安郡公鄭橏兼郡公鄭樹少傅奠郡公
鄭楃等並爲太保恩郡公鄭棉爲少尉左都督副将良郡公鄭栐爲少傅濯郡公鄭槏禄郡公丁文左等並爲少保詠郡公譚景堅纘郡公鄭𣛧燕郡公鄭柳等並爲右都督副将派澤侯鄭榆爲都督同知郡公爵副将謙郡公鄭椽爲都督僉事
其餘各陞職爵有差〇
廢潘兼全爲庶人送歸清華鎮居住以其累行事犯故也
又以黎斅黎仕澈等黨與兼全貶
斅爲興化處參政仕澈爲太原處憲察使〇
十二月吏部右侍郎
申全等除内外任各職一千二百三十九員名〇
貶乂安處參政梁實爲東閣校書以其抑取士人銀錢故也
乙卯德元二年清康熙十四年春三月使臣阮荗材胡士揚等回國〇
夏四月三日帝崩
群臣上尊號曰寬明敏達英果徽柔克仁篤義羙皇帝廟號嘉宗〇
論奉使功以阮荗材爲刑部尙書子爵胡士揚爲工部尙書郡公爵陶公正爲刑部右侍郎武公道爲工部右侍郎並男爵武惟
諧爲東閣大學士子爵〇
六月奉嘉宗羙皇帝梓宫回塟于福安陵立天寧殿奉事從生母昭儀故鄕也
是時王與正妃親行拜哭禮極其哀慟
定南王亦親送至江津行禮曲盡哀敬
文武臣僚見者流涕〇
十二日皇弟維祫即皇帝位
初神宗臨崩嘱與王曰宮人鄭氏玉󱘬懷妊方四月間未卜男女尙頼王其保護之
及生而體貌奇偉年九歲王育之于府中
至是王親扶登殿即皇帝位改元以明年正月爲永治元年
大
赦〇
定六部職掌事例
吏部掌官爵封賜銓選考課黜陟之政填充補給之事
户部掌土地人民倉厙錢糧調𤼵之政禄食貢賦盐鐵之事
禮部掌禮儀祠祭󰆑宴學校科舉之政衣冠印符章表貢使朝覲之節兼總司天醫卜及僧道教坊同文雅樂之属
兵部掌兵戒禁衛車馬儀仗噐械之政邊夷鎮戎驛庯險要緊急之事
刑部掌律令刑法按襨獄訟之政治五刑之罪
工部掌城池橋梁道路土木工匠之政繕修營造之
事山林園苑川澤之禁〇
秋七月以武惟志爲户部尙書阮荗材爲兵部尙書申全為御史󰉟都御史鄧公瓆爲吏部左侍郎黎榮爲户部左侍郎阮公璧爲禮部左侍郎同存澤爲工部左侍郎阮名實爲吏部右侍郎武惟諧爲兵部右侍郎裴廷員爲刑部右侍郎〇
九月鎮守乂安處兼鎮布政州統率官左中軍營副将太尉豪郡公黎時憲卒
時憲爲人智畧勇敢有機變才治軍號令嚴肃每出征伐數立奇功年六十有
六卒
于鎮贈太宰賜謚嚴智褒封爲福神立祠祭祀
時憲雷陽福豪人〇
命右都督燕郡公鄭柳鎮守乂安處兼鎮布政州〇
命阮公璧陶公正入侍經筵〇
貶僉都御史杜善政爲户科都給事中以其勘訟失當故也〇
冬十月吏部尙書兼東閣大學士國老參預朝政掌六部事太保燕郡公范公著卒
公著爲人深沉簡重行有操術輔王於潜邸日籌畫居多當國日久法度屢有建明年七十有六卒
贈太宰賜謚忠勤
公著唐豪遼川人
十一月鄕試各處士人〇
十二月旱〇
以范質爲刑部左侍郎武惟諧爲御史󰉟副都御史阮曰庶爲僉都御史韶仕琳爲吏科都給事中
大越史記本紀續編卷之十九終
.
